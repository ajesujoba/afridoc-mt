IMT 2023: Ìforúkọsílẹ̀ fún Ọ̀kan nínú àwọn Àfihàn Okòwò Adójútòfo àti Ìmọ̀ ẹ̀rọ nínú adójútòfo tí ó tóbi jùlọ ní Ìwọ Oòrùn Afíríkà sí sílẹ̀ ní Ọjọ́ 18 Oṣù Kẹjọ, 2023. ... Olùdánilẹ́kọ̀ọ́ 50+; àwọn Àṣewò àti Kíláàsì alámọ̀já 20+, àti bí olùkópa 3, 000 ni wọ́n ń retí. Gẹ́gẹ́ bí àtúnṣe kejì ÈTÒ ADÓJÚTÒFO PÀDÉ ÌMỌ̀ Ẹ̀RỌ (IMT 2.0) tí àwọn ènìyàn ti ń retí tí wọ́n ṣètò pé yóò wáyé ní Ọjọ́ 28 àti 29 Oṣù Kẹ̀sán-án, 2023, ní Civic Center Victoria Highland, Ìpínlẹ̀ Èkó, ṣe ń sún mọ́, àwọn alákòóso ètò náà ti kéde àsìkò ìbẹ̀rẹ̀ ìforúkọsílẹ̀ náà fún àwọn akópa. Gẹ́gẹ́ bí ọ̀rọ̀ Modion Communications, àwọn alákòóso Àpérò ọlọ́jọ́ méjì náà àti Aṣàfihàn, ojúpòó ìforúkọsílẹ̀ náà yóò sí sílẹ̀ fún àwọn ikọ̀ tí wọ́n fẹ́ darapọ̀ ní Ọjọ́ Ẹtì, 8 oṣù Kẹjọ, 2023, lórí ìtakùn ayélujára IMT https://insuramcemeetstech.com/. Nígbà tí ó bá sí, Àwọn Ikọ̀ àti Ikọ̀ pàtàkì yóò lè forúkọsílẹ̀ ní ìrọ̀rùn tí wọn yóò sì lè sanwó Àpérò àtètèforúkọsílẹ̀ N20, 000 àti N50, 000, bí ó ti yẹ, lórí ìtakùn ayélujára náà. Gẹ́gẹ́ bí Olùdarí Àpérò IMT àti Tradeshow, Precious Ubah ṣe sọ, ètò náà yóò gbàlejò àwọn olùdánilẹ́kọ̀ọ́ 50+, Àṣewò 20+ àti Kíláàsì àwọn Alámọ̀já, àti bí olùkópa 3,000 ní wọ́n ń retí láti kópa nínú àfihàn okòwò náà. Ó fi kún un pé IMT 2.0 yóò ṣe àtòjọ àwọn ẹni bí ẹni, alábòójútó, adánilẹ́kọ̀ọ́, àti olùdarí ìpín nínú àwọn ìjíròrò ìgbìmọ̀ ńlá mẹ́fà. Yàrá ìrọ̀gbọ̀kù àwọn Ènìyàn pàtàkì àti Ikọ̀, Àwọn Ìṣàfihàn iwájú omi, Kíláàsì àwọn Alámọ̀já àti Ọjọ́ Ibùdó Àwòṣe yóò wà, láti pín ọgbọ́n àti ọ̀nà àbáyọ ìmọ̀ ọ̀tun fún ṣíṣe àmúlò ìmọ̀ ẹ̀rọ láti ṣe ìtẹ̀síwájú iṣẹ́ adójútòfo àti ìdàgbàsókè tí ó yẹ àti èyí tí ó tọ́ fún ilé-iṣẹ́ adójútòfo. Àwọn olùdarí àti alákòóso tí orí wọ́n pé àti níbi ètò náà yóò pín ojú ìwòye gbígbòòrò lórí ìyànnàná ìwífun-àlàyé àti ọgbọ́n àtọọ́dá èyí tí yóò mú ìdàgbàsókè bá ìlọsíwájú ọjà, ìtẹ̀síwájú. "Inú wá dùn láti ṣe àkójọpọ̀ àwọn ènìyàn tí wọ́n jáfáfá láti ẹ̀ka adójútòfo àti ìmọ̀ ẹ̀rọ láti ṣe ìwádìí bí àwọn ilé-iṣẹ́ wọ̀nyí ṣe lè dòwòpọ̀ fún àwọn àbájáde tí wọ́n ṣe àǹfààní. Ìgbésẹ̀ ìforúkọsílẹ̀ kò ní nira yóò sì rọrùn fún aṣàmúlò, yóò rí i dájú pé awomt ènìyàn àti àjọ tí wọ́n fẹ́ lè darapọ̀ mọ́ àpéjọpọ̀ ìtẹ̀síwájú náà ní ìrọ̀rùn. "Nítorí náà a rọ àwọn ikọ̀ tí wọ́n nífẹ̀ẹ́ láti tètè forúkọsílẹ̀ kí wọ́n sì gba àwọn ààyè wọn nípa ṣíṣe àmúlò gbogbo àǹfààní àwọn ènìyàn tí wọ́n tètè forúkọ sílẹ̀ tí wọ́n ń pèsè síwájú ètò náà èyí tí ó pinnu àwọn àǹfààní ìṣàṣepọ̀ ńlá pẹ̀lú àwọn asíwájú, olùdásílẹ̀, àti irọ̀ tí wọ́n jáfáfá nínú ètò àwùjọ," Precious Ubah ṣe àfikún. Bákan náà nígbà tí ó ń sọ̀rọ̀, Olùdásílẹ̀, ADÓJÚTÒFO PÀDÉ ÌMỌ̀ Ẹ̀RỌ, Odion Aleobua, sọ pé, "Adójútòfo pàdé Ìmọ̀ ẹ̀rọ ju ibi ìpàdé àwọn gbajúmọ̀ èèkàn, àwọn alámọ̀já ilé-iṣẹ́ àti alátinúdá ọ̀tun lọ ni Ayé, Gbogbogbò, Adójútòfo ìlera, adójútòfo nínú ìmọ̀ ẹ̀rọ, àti àwọn ẹ̀ka alájọṣepọ̀ mìíràn. Ó jẹ́ ibùdó àtinúdá ọ̀tun, níbi tí àwọn ọ̀nà àbáyọ tí ó bágbàmu jùlọ yoot tí nípa pàtàkì lórí àgbékalẹ̀ gbogbo àfojúsùn níní àǹfààní sí àwọn iṣẹ́ àti ọjà ìṣúná Nigeria," ó ṣe àfikún. Fún àlàyé sí i àti àwọn àlàyé ìforúkọsílẹ̀, ẹ jọ̀wọ́ ẹ kàn sí https://insurancemeetstech.com/. Fún ìbádòwòpọ̀, àtìlẹ́yìn, àti àwọn ìbéèrè mìíràn, kàn sí inquiries@insurancemeetstech.com. NÍPA ADÓJÚTÒFO PÀDÉ ÌMỌ̀ Ẹ̀RỌ ADÓJÚTÒFO PÀDÉ ÌMỌ̀ Ẹ̀RỌ fojúsun ìyákánkán ìdàgbàsókè adójútòfo abẹ́lé àti àwọn ẹ̀ka adójútòfo nínú ìmọ̀ ẹ̀rọ nípa pípèsè ìkànnì fún àwọn èèkàn láti pín àwọn èrò, èròǹgbà, àti ìrírí wọn lórí ṣíṣe àmúlò ìmọ̀ ẹ̀rọ láti ṣe àgbékalẹ̀ adójútòfo kí ó sì mú ìlọsíwájú bá iṣẹ́ ṣíṣe àti ìmúnádóko ilé-iṣẹ́ adójútòfo. Ọ̀kan lára àwọn Afíríkà tí wọn ní àtinúdá ìbáraẹnisọ̀rọ̀ ìpolówó ọjà jùlọ tí ó ti gba àmì ẹ̀yẹ, Modion Communications, IMT ṣe ìgbìmọ̀ràn, ètò àti àgbékalẹ̀ rẹ̀ ní 2021, wọ́n bẹ̀rẹ̀ àkànṣe náà ní 2022, wọ́n ṣe àkójọpọ̀ àwọn èèkàn àti asíwájú ilẹ̀ náà ní àwọn ẹ̀ka ìṣúná àti ìmọ̀ ẹ̀rọ, gẹ́gẹ́ bí Ecobank Nigeria, Old Mutual Nigeria, Leadway Assurance, aYo Fintech, Curacel, ActiveEdge Technologies, Microsoft Nigeria àti asíwájú ilé-iṣẹ́ ìbáraẹnisọ̀rọ̀ ní Áfríkà, MTN. Àpérò náà fààyè gba ìkópa àwọn èèkàn nínú ìlànà ẹ̀ka yìí bí Nigerian Insurers Association (NIA). NÍPA MODION COMMUNICATION Modion Communication jẹ́ ilé-iṣẹ́ agbani-nímọ̀ràn tí ó ń pèsè ìlukoro, ìdàgbàsókè ilé-iṣẹ́, àwọn iṣẹ́ ìpolówó, àmúlò ìròyìn, àwọn ìbáraẹnisọ̀rọ̀ ajẹmọ́ ìṣòro, ìlukoro ìṣúná, Àtìlẹ́yìn ajẹmọ́ ìdókòwò, àkóso ètò, ìpolówó ọjà lórí ẹ̀rọ, àti àtẹ̀jáde ìròyìn. Ó fìdí kalẹ̀ sí Ìpínlẹ̀ Èkó, Nigeria, ilé-iṣẹ́ náà fojúsun ìjẹgàba Áfríkà nípasẹ̀ àwọn ọ̀nà àbáyọ ìbáraẹnisọ̀rọ̀ tí wọ́n tayọ, àtinúdá ọ̀tun, àtinúdá tí wọ́n sì bágbàmu fún àwọn ènìyàn, okòwò kéékèèké, àjọ ńlá, ilé-iṣẹ́, àti àwọn àjọ ìjọba. Modion Communications ń pèsè igbaninímọ̀ràn àrà ọ̀tọ̀, àtinúdá, ọgbọ́n, ajẹmọ́ aṣàmúlò, àti ajẹmọ́ àbájáde àti ìmọ̀-ọ́nṣe nínú àwùjọ ìlukoro, àkóso ilé-iṣẹ́, iṣẹ́ ọgbọ́n ìròyìn, àkóso ètò, ìbáraẹnisọ̀rọ̀ ìpolówó ọjà àti ìpolówó ọjà orí ẹ̀rọ. Láàárín ọdún kan ìbẹ̀rẹ̀ iṣẹ́, Marketing Edge fún Modion Communications ní àmì ẹ̀yẹ Àjọ Àdìdelẹ̀ nínú Ìlukoro tí ó yàtọ̀ jùlọ ní Nigeria lọ́dún ní 2016. Ní 2018, Marketing World Awards Ghana fún àjọ náà ní àmì ẹ̀yẹ "Àjọ Alukoro tí ó ní àtinúdá ọ̀tun jùlọ ní Nigeria Lọ́dún", àṣeyọrí tí Àjọ náà tún ṣe ní 2022. Àjọ náà jẹ́ ọ̀kan lára àwọn àjọ Alukoro tí wọ́n kéré jùlọ ní Áfíríkà láti gba àmì ẹ̀yẹ Platinum SABRE àti àwọn ife ẹ̀yẹ Diamond SABRE mẹ́ta ní ìdásílẹ̀ ọdún mẹ́fà rẹ̀ àkọ́kọ́.
Àpẹẹrẹ 11 pé ó ń ṣiṣẹ́ ní ilé-iṣẹ́ àdìdelẹ̀ Ní báyìí, ó ti darapọ̀ mọ́ ilé-iṣẹ́ àdìdelẹ̀. Ó ti juwọ́ sí ilé-iṣẹ́ àtijọ́ tí wọ́n mọ̀ káàkiri àwọn orílẹ̀ èdè tí ó ṣe é gbọ́kànlé o sì ń gbádùn àsìkò ilé-iṣẹ́ àdìdelẹ̀. Èyí ni ìgbà tí ó máa mọ̀ ọ́n. O rò bóyá ìkà ni àwọn ilé-iṣẹ́ ńlá. Ọ̀kan lára àwọn ìdí tí o fi yan ilé-iṣẹ́ àdìdelẹ̀ dípò ilé-iṣẹ́ tí ó ti fìdímúlẹ̀ dáadáa ni ìṣòro pẹ̀lú àṣà ilé-iṣẹ́ ńlá, àwọn òfin adènà ìpinnu àti pàápàá jùlọ èrò pé o kò ní agbára nínú àjọ ńlá náà. Kò sí ààyè láti padà sẹ́yìn. Ó wá kórìíra àjọ ńlá kan náà pẹ̀lú ẹ̀mí ẹ̀san ó sì lè búra pé o kò mọ bí o ṣe ṣiṣẹ́ níbi ọ̀kan rí. Ṣùgbọ́n nígbà kan náà, o n jowú àwọn owó ńlá tí wọ́n ń gbà àti ayọ̀ ọkàn wọn. Kódà nígbà yẹn, ní ẹ̀kọ̀ọ̀kàn o máa ń jowú àwọn owó oṣù gọbọi tí ó ń ṣe déédéé tí àwọn ọ̀rẹ́ MNC rẹ ń gbà bí ó tilẹ̀ jẹ́ pé ó ń ṣiṣẹ́ kárakára jù wọ́n lọ. Ó wù ọ́ kí ó ní ètò adójútòfo ìlera, ìrìnnà ọ̀fẹ́ àti ilé oúnjẹ ibi iṣẹ́ ẹlẹ́dìn-ínwó. Ó ń ṣiṣẹ́ déédéé láti ilé, tìrẹ àbí ti ẹlòmíràn. Kò sí ibùdó ìmọ̀ ẹ̀rọ gíláàsì àti oníkọnkéré. Bóyá o ń ṣiṣẹ́ láti ilégbèé olùdásílẹ̀ tàbí o ń pín ibùdó iṣẹ́ bẹ́ẹ̀ sì ni àwọn ẹbí láti inú ilé náà máa ń wá tí wọ́n sì máa ń fi ìrọ̀rùn ṣeré pẹ̀lú àwọn òṣìṣẹ́. Bí ó ti wù kó rí, ó ń ṣiṣẹ́ ní àyíká kékeré, tí ó bò níbi tí oníkálukú ti mọ ara wọn kò sì sí ààyè kólóbó kólóbó nítorí náà o ń ronú jinlẹ̀ láìsí gbèdéke. Àwọn oúnjẹ ọ̀sán ibi iṣẹ́ máa ń dàbí àwọn oúnjẹ alẹ́ ẹbí. Kò sí àwọn ìdọ̀tí ibi iṣẹ́ tàbí àwọn ìwé ẹ̀dínwó oúnjẹ. Wọ́n a gbé oúnjẹ ọ̀sán wá, gbogbo wọn á sì pín in, ó ṣe é ṣe kó jẹ́ ní àyíká tábìlì oúnjẹ kékeré kan. Ó dàbí kí ènìyàn tún padà sí ilé-ẹ̀kọ́. Ọ̀gá rẹ ni olùbádámọ̀ràn rẹ lójú ọ̀sán, àti ọ̀rẹ́ rẹ ìdí ọtí ní alẹ́. Àwọn ilé-iṣẹ́ àdìdelẹ̀ dàbí okòwò ẹbí aláfọwọ́sowọ́pọ̀ṣe níbi tí ọ̀gá rẹ àti àwọn alábàáṣiṣẹ́ dàbí ọ̀rẹ́ rẹ̀, tí wọ́n gbàgbọ́ nínú àwọn àfojúsùn àti èròǹgbà rẹ̀. Wọ́n lè mọ ohun gbogbo nípa ayé rẹ, àfẹ́sọ́nà rẹ obìnrin, àti ohun ọ̀sìn afajeku rẹ, kò sì sí ohùn tó burú níbẹ̀ pé ní ọ̀pọ̀ ìgbà pé ọ̀gá rẹ lè bá ọ sọ̀rọ̀ lórí Twitter. Àwọn ọjọ́ ìbí jẹ́ ayẹyẹ pàtàkì fún ayẹyẹ níbi iṣẹ́. O lè wọ ohunkóhun lọ sí ibi iṣẹ́. O ti ń ṣe ohun gbogbo láti orí ṣíṣe ẹ̀dá ìlànà ìròyìn dórí ṣíṣe àtúnṣe ẹ̀rọ kọfí. Ó máa ń ní ìṣe tí o kò fẹ́ tàbí ko ṣe ní ilé-iṣẹ́ rẹ tó gbẹ̀yìn. Ó máa ń ṣiṣẹ́ láti ilé lọ́pọ̀ ìgbà, tìrẹ tàbí ti ẹlòmíràn. Àwòránhùn ìlànà-wo wà fún ìyẹn! Ibi iṣẹ́ rẹ ni ilé-oúnjẹ. Nígbà tí ibi iṣẹ́ rẹ̀ kékeré bá sú ọ, o máa ń sáábà lọ sí àwọn ilé-ìtajà kọfí tí wọ́n ní Ìsàsopọ̀ Aláìlokùn gẹ́gẹ́ bí ibùdó iṣẹ́ rẹ̀. O lè ṣiṣẹ́ láti ibikíbi. Ọ̀gá rẹ kò ní ìṣòro kankan, níwọ̀n ìgbà tí ó bà tí ṣe iṣẹ́. Ó gba iṣẹ́ ilé-iṣẹ́ àdìdelẹ̀ náà nípasẹ̀ olùdásílẹ̀ rẹ̀. Tàbí alábàáṣiṣẹ́pọ̀ tàbí ọ̀rẹ́ kan nígbà tí ẹ ń ṣe fàájì ní ilé ọtí èyí tí ó bẹ̀rẹ̀ láti orí irú ìbéèrè ìwàláàyè "Mo ní láti ṣe nǹkankan tí ó dára pẹ̀lú ayé mi". Ọjọ́ tí ó dára jùlọ láyé ni nígbà tí ilé-iṣẹ́ yín pa $1000 àkọ́kọ́. Kò rọrùn, kò yá. Àwọn olùdásílẹ̀ fi ọkàn àti ẹ̀mí wọn sínú bíbẹ̀rẹ̀ nǹkan tí wọ́n ní ìgbàgbọ́ nínú rẹ̀, ìwọ náà sì ṣiṣẹ́ lórí ìgbésẹ̀ ìyẹn kọ̀ọ̀kan. O rí i bí àlá tí ó wá sí ìmúṣẹ ní ọjọ́ tí ilé-iṣẹ́ àdìdelẹ̀ rẹ ṣe àṣeyọrí rẹ̀ kìíní. Ó jẹ́ ìpinnu ara ẹni. Kò sí bí ilé-iṣẹ́ náà ṣe kéré tó, ó máa ń ní ìgbàgbọ́ yìí pé o ń ṣe nǹkan ńlá. Nítorí náà o ti fi àwọn ayọ̀ okan, owó, ìrọ̀rùn ilé iṣẹ́ ńlá rẹ sílẹ̀, ó sì ń ṣiṣẹ́ kárakára ju bí o ṣe ń ṣiṣẹ́ tẹ́lẹ̀ lọ. Nítorí pe o ní ìgbàgbọ́ pé o ní àǹfààní ńlá láti la ipa lágbàáyé. Ìyànjú ìṣòro kan ní àsìkò kan. Nípa Òǹkọ̀wé: Bart Eshwar jẹ́ Olùwádìí orí Google lójú ọ̀sán, àti oníròyìn ọ̀fintótó ní alẹ́. Nígbà tí kò bá kọ èdè ẹ̀rọ, ó ń kọ àwọn ìtàn àdìdelẹ̀ India lórí OfficeChai.com
Òṣìṣẹ́ atiléṣiṣẹ́ àbí bẹ́ẹ̀ kọ́, kò sí àwáwí fún ọ láti má ṣe ìdárayá. Ìdí sì rè é Àwọn Àrígbámú Pàtàkì Àwọn aàrùn àìlákòóràn (aAIK) tí àwọn ààrùn ajẹmétòòṣànká inú ọkàn, jẹjẹrẹ, ààrùn ajẹmọ́-èémí, àti àtọ̀gbe wà lára wọ̀n ni wọ́n jẹ́ àwọn ààrùn tí wọ́n ń fa ọ̀pọ̀lọpọ̀ ikú lágbàáyé tí wọ́n sì wà nínú àwọn tí ń ṣàkóbá jùlọ fún ìlera lágbàáyé. Ṣùgbọ́n, eré ìdárayá síṣe lóòrèkóòrè lè ṣe ìmúdára ìlera ajẹmétòòṣànká inú ọkàn, agbára iṣan àti ìṣẹ́rapo tí yóò sì tún dín ewu ìsanrajù, àtọ̀gbẹ àti àwọn ààrùn ọlọ́jọ́-pípẹ́ kù. Láti orí ohun èlò imúdárayáṣe àti àgbéwọ̀ dé orí àwọn èlò ìṣèdárayá àti àwọn àwùjọ olùbáṣèdárayà, ìmọ̀ ẹ̀rọ ti mú kí ìráàyè sí iṣẹ́ ìdárayá dára síi, ó dùn láti ṣe tí ó sì tún ṣiṣẹ́ kíákíá ju àtẹ̀yìnwá lọ. Àwọn ààrùn àìlákòóràn (aAIK) tí àwọn ààrùn ajẹmétòòṣànká inú ọkàn, jẹjẹrẹ, ààrùn ajẹmọ́-èémí, àti àtọ̀gbe wà lára wọ̀n ni wọ́n jẹ́ àwọn ààrùn tí wọ́n ń fa ọ̀pọ̀lọpọ̀ ikú lágbàáyé tí wọ́n sì wà nínú àwọn tí ń ṣàkóbá jùlọ fún ìlera lágbàáyé. Ní ọdún 2010, Àjọ tí ó ń rí sí Ètò-Ìlera ní Àgbáyé (AEA) sọ àsọtẹlẹ pé ikú tí yóò pọ̀ jùlọ láàárín ọdún mẹ́wàá tí ó ń bọ̀ yóò jẹ́ látààrí àwọn ààrùn àìlákòóràn ní ilẹ̀ Adúláwọ̀. Bí ìwé ẹ̀rí AEA kan ti ọdún 2022 ṣe gbé é jáde, èèyàn mílíọ̀nù 17 ní wọ́n kú látààrí AIK kí wọ́n tó pé ẹni 70 ọdun lọ́dọọdún. Àwọn ikú àìtọ́jọ́ wọ̀nyìí ní wọ́n ń tọ́ka sí ìdá 86 nínú ọgọ́ọ̀rún ikú tí ó ń ti àwọn ìlú tí owó péréte ń wọlé fún àti àwọn orílẹ̀-èdè kòlà-kòṣagbe wá, tí àwọn ikú ajẹmárùn àìlákòóràn oní ìdá 77 nínú ọgọ́ọ̀rún sì ń ṣẹlẹ̀ níbẹ̀. Ó ṣeni láàánú pé bí yóò bá fi di ọdún 2030, àwọn ààrùn àìlákòóràn ní yóò fẹ́ jẹ́ olórí okùnfà ikú tí yóò máa wá láti gúúsù Sahara ilẹ̀ Africa, èyí tí yóò jú tí àwọn ààrùn alákòóràn, àrùn ìyálọ́mọ, àrùn ìkókó àti àrùn ajẹmóúnjẹ (AIOJ) papọ̀. Ohun èlò ìmúṣẹ́ṣe orí ẹ̀rọ alágbèéká, àwọn AIẸ (àkọsílẹ̀ ìtàn-ìlera orí-ẹ̀rọ), àti àwọn ohun èlò onímọ̀ ẹ̀rọ mìíràn tí wọ́n ṣe ìrànwọ́ fún àwọn Adúláwọ̀ láti ṣàkóso àti láti dènà àwọn ààrùn È é ṣe tí ìtànká àwọn AIK ṣe pọ̀ si ní ilẹ̀ Africa? Ọ̀pọ̀lọpọ̀ aṣokùnfà bí i iye àwọn arúgbó, àìní irinṣẹ́-amétóòlerarọrùn tó péye, àti àìráàyè sí ìdámọ̀ àìsàn, ìdènà, àti ìtọ́jú àìsàn ní kùtùkùtù ni wọ́n ti dá kún bí ìtànká àwọn AIK ṣe gbalẹ̀. Àti pé ìṣẹ́ àti àìdọ́gba tí ó wà nílẹ̀ Africa tún máa ń ṣe okùnfà ìdènà sí àṣàyàn oúnjẹ aṣaralóore, àwọn àgbègbè ìdárayá tí kò ní ewu ìpalára àti ètò ìlera tí ó múnádóko ní èyí tí ó ń mú kí ìdènà àti ìsàkóso AIK nira sí i. Ètò ìmúlùúgbòòrò tí ó yára gbilẹ̀ ní ilẹ̀ Africa ni ó fà á tí àwọn ọ̀nà ìṣe àti ìjẹun fi yí gbírí, tí ọ̀pọ̀ àwọn èèyàn sì wá ń jẹ àwọn oúnjẹ aláṣetúnṣe tí iyọ̀, ṣúgà àti ọ̀rá aláìṣaralóore kún inú wọn. Àwọn ìtẹ̀síwájú nínú ìmọ̀ ẹ̀rọ náà tún dá kún àìnílọsíwájú tí ó dé bá àwọn ọ̀nà ìgbáyé àwọn èèyàn, èyí tí ó tún ran ìfàsẹ́yìn ipa nínú eré ìdárayá lọ́wọ́. Ṣùgbọ́n, ṣíṣe eré ìdárayá lóòrèkóòrè lè mú ìlera ajẹmétòòṣànká inú ọkàn, agbára iṣan àti ara rírọ̀ dára sí i tí yóò sì tún mú àdínkù bá ewu ìsanrajù, àtọ̀gbe àti àwọn ààrùn ọlọ́jọ́-pípẹ́ mìíràn. Ṣùgbọ́n kí á tó bá ọ̀rọ̀ jìnnà, a gbọdọ̀ mọ ìyàtọ̀ tí ó wà láàárín iṣẹ́ agbára àti eré ìdárayá. Kínni ìyàtọ̀ láàárín iṣẹ́ agbára àti eré ìdárayá? Gẹ́gẹ́ bí AEA ṣe pè é, iṣẹ́ agbára ni gbogbo ìṣe aṣàmúlò iṣan tí ó bá ti jẹmọ́ lílo agbára, àti àwọn èyí tí a bá ṣe nígbà tí a bá ń ṣiṣẹ́, tí à ń ṣeré, tí à ń ṣiṣẹ́ ilé, tí à ń lọ ìrìn-àjò àti bí a bá ń ṣe àwọn eré ìgbafẹ́. Èyí ṣe àlàyé ìdí tí àìnílọsíwájú nínú ètò ìgbáyé ṣe ń mú ìfàsẹ́yìn bá iṣẹ́ agbára tí ó sì wá ń mú kí ó fẹ́rẹ̀ ní NCD kan. Fún àpẹẹrẹ, láàárín ọ̀sẹ̀, mo máa ń lo bí i wákàtí mẹ́jọ lórí ẹ̀rọ kọ̀ḿpútà mi tí mo sì máa dìde lórí ìbùsùn tàbí tábìlì mi láti jẹun tàbí lọ tura nìkan. Àwọn ewu àìlèyẹ̀ tí ìmọ̀ ẹ̀rọ alárà tuntun ń mú bọ ètò ìlera Nítorí pé mò ń lo ó kéré jù wákàtí mẹ́fà lórí ìjókòó tàbí ní ìdùbúlẹ̀ láì ṣe iṣẹ́ agbára kankan, irú ayé aláìṣàmúlò agbára ni mò ń gbé. Wákàtí mélòó ni o máa ń lò bí o bá ń ṣiṣẹ́ ní ọ́fíìsì rẹ bí o ò bá kí i ṣiṣẹ́ láti ilé? Jíjókòó nínú ọkọ̀ ayọ́kẹ́lẹ́ tàbí ọkọ̀ akérò kì í ṣe iṣẹ́ agbára o. Àyàfi bí o bá máa ń fi ẹsẹ̀ rìn àbí o máa ń gun kẹ̀kẹ́ lọ sí ibi-iṣẹ́ rẹ, bí bẹ́ẹ̀ kọ́ o ní láti máa ṣe iṣẹ́ agbára síi. AEA ṣe ìyànjú pé kí àwọn àgbàlagbà tí ọjọ́-orí wọn wà láàárín ọdún 18 sí 64 máa ṣe ìwọ̀nba iṣẹ́ agbára fún ìṣẹ́jú 150 ó kéré jùlọ pẹ̀lú iṣẹ́ agbára àfiṣanṣe fún ìṣẹ́jú 75 ó kéré jùlọ, àbí kí wọ́n ṣe ohun tí ó fẹ́rẹ̀ tó àpapọ̀ méjéèjì. Ó tún yẹ kí àwọn àgbàlagbà ṣe ìwọ̀nba iṣẹ́ agbára fún ìṣẹ́jú 300, tàbí ohun tí ó fẹ́rẹ̀ tó o, fún ọ̀pọ̀ àwọn àǹfààní ìlera síi. Wọ́n tún lè yan ọjọ́ méjì tàbí jù bẹ́ẹ̀ lọ lọ́sẹ̀ láti ṣé àwọn eré ìdárayá tí ó ń bá iṣan ṣiṣẹ́. Nítorí náà, yóò dára bí o bá le fi àyè sílẹ̀ fún àwọn iṣẹ́ agbára nínú iṣẹ́ òòjọ́ rẹ, yálà ò ń ṣiṣẹ́ láti ilé ní àbí òṣìṣẹ́ 9–5. A kò gbọdọ̀ lo "iṣẹ̀ agbára" dípò "eré ìdárayá" nítorí pé eré ìdárayá tàbí iṣẹ́ ìdárayá jẹ́ irú iṣẹ́ agbára tí ó ní ètò tí à ń ṣe léraléra pẹ̀lú àfojúsùn tí a ní lọ́kan, bíi mímú ipa iṣan lékún síi, mímú ìlera ajẹmétòòṣànká inú ọkàn dúró ṣinṣin tàbí láti dín ìlóòrìn kù. Kílódé tí eré ìdárayá ṣe ṣe pàtàkì? Àwọn ìwádìí tí fihàn pé eré ìdárayá lóòrèkóòrè máa jẹ́ kí ẹ̀mí gùn. Ìwádìí kan láti yunifásítì Harvard ṣe àfihàn pé àwọn èèyàn tí wọ́n ṣe ìwọ̀nba iṣẹ́ agbára tí ó kéré ju èyí tí wọ́n ṣèyànjú ni wọ́n ti dín ewu ikú àìtọ́jọ́ kú pẹ̀lú ìdá tí ó pọ̀ tó 21%. Ìwádìí mìíràn tilẹ̀ sọ pé eré ìdárayá lóòrèkóòrè lè mú kí ẹ̀mí gùn sí i fún ọdún mẹ́ta tàbí márùn-ún. Ṣíṣe eré ìdárayá lóòrèkóòrè lè fún ètò ajẹmétòòṣànká inú ọkàn ní agbára síi, kí ó ṣe àlékún ìlóòrìn eegun àti iṣan síi, kí ó mú kí ará rọ̀ síi, kí ó sì tún mú àdínkù bá ewu níní àwọn ààrùn ọlọ́jọ́-pípẹ́. Eré sísá tàbí kẹ̀kẹ́ gígùn fún àpẹẹrẹ lè ṣèrànwọ́ fífún ọkàn àtí àwọn ẹ̀dò fóóró lókun tí ó sì máa ń dín ewu ààrùn ọkàn àti àwọn ìṣòro ajẹmétòòṣànká inú ọkàn mìíràn. Àwọn eré ìdárayá tí wọ́n máa ń mú eegun àti iṣan lọ́ọ̀rìn sí bí i gbígbé irin wúwo àbí fífa rọ́bà amúṣandẹ̀ lè din ewu ààrùn aféegun-arúgbó-obìnrin kù. Ńjẹ́ o tiẹ̀ ti ṣe ìdárayá tán rí tí ara àti ọkàn rẹ sì balẹ̀ láì sí wàhálà kankan? Ó ṣe mí rí, ṣíṣe ìdárayá sì ti ṣàfihàn mímú ìlera ọpọlọ dára síi nípa mímú àdìnkù bá wàhálà, ìrẹ̀wẹ̀sì ọkàn, ìpayà àti àwọn àmì ìrẹ̀wẹ̀sì. Wọ́n tún máa ń mú ara yá yàtọ̀ tí ó sì ń mú iṣẹ́ ọpọlọ náà dára síi. Fún àpẹẹrẹ, mímú yógà àbí ìṣàrò ara bọ inú ètò ìdárayá náà tún lè dín wàhálà àti àìnífọ̀kànbalẹ̀ kù. Ṣíṣe eré ìdárayá lóòrèkóòrè lè dín ewu ìsanrajù kù nípa ṣíṣe ìrànwọ́ láti jó àwọn kálórì tí yóò sì mú iṣan rẹ lọ́ọ̀rìn síi. Àwọn eré ìdárayá amétòìṣànyíkádárá bíi aré sísá jẹ́jẹ́ àbí odò wíwẹ̀ lè bá ọ jó àwọn kálórì nígbà tí yóò sì tún mú iṣan lóòrìn, èyí tí yóò tún bá ọ jó àwọn kálórì si dáadáa kódà bí o bá ń sinmi. Àwọn èèyàn tí wọ́n ń ṣe ìdárayá lóòrèkóòrè máa ń rí ara sinmi dáadáa tí ara wọn sì máa ń yá gágá dáadáa nítorí wọ́n máa ń rí oorun tí ó dára tí ó sì pẹ́ sùn. Fún àpẹẹrẹ, àwọn eré ìdárayá fẹ́ẹ́rẹ́fẹ́ bíi yógà àbí nínasẹ̀ jáde lè mú kí oorun sísùn rẹ dára síi, nígbà tí àwọn ìdárayá àfiṣanṣe bíi gbígbé irin wúwo àbí eré sísá onígbàkúkúrú máa ń mú kí oorun gùn síi. Pẹ̀lú àwọn àǹfààní wọ̀nyìí ṣe wà, ọ̀pọ̀ àwọn èèyàn kùnà láti ṣe ìdárayá nítorí pé ààtò ìṣe wọn ti kún fún àwọn ojúṣe wọn sí àwọn mọ̀lẹ́bí wọn, sí iṣẹ́ àti àwọn àmúṣe mìíràn. Nígbà tí àwọn èèyàn kan lè má ní àǹfààní láti ṣe ìdárayá, àwọn mìíràn kò ní àyè sí àwọn irinṣẹ́ ìṣèdárayá, gbọ̀ngán ìdárayá, àbí àwọn èlò iṣẹ́ mìíràn tí ó lè ran iṣẹ́ náà lọ́wọ́. Bákan náà, àwọn mìíràn ń gbìyànjú kóríyá fúnra wọn, pàápàá júlọ bí wọn ò bá gbádùn rẹ tàbí wọn ò tètè rí èsì rẹ. Àwọn mìíràn lè má mọ bí a ṣe ń ṣe ìdárayá dáadáa tàbí kí wọ́n tilẹ̀ lóye àwọn àǹfààní tí ó so mọ́ ìdárayá. Ìrora ọlọ́jọ́-pípẹ́ àti ìṣòro ìrìn jẹ́ méjì nínú àwọn ìdí wọ́nyìí tí ìṣèdárayá ṣe máa ń le tàbí nira láti ṣe. Àti pé àwọn mìíràn lè máa bẹ̀rù tàbí kí wọ́n máa súnra kì nígbà tí wọ́n bá ń ṣe ìdárayá ní iwájú àwọn mìíràn tàbí ní gbangba. Èyí sì lè mú ìdíwọ́ wá fún wọn láti bẹ̀rẹ̀ tàbí tẹ̀síwájú pẹ̀lú ìṣe kan. Ó ṣeni ní ààhin pé ìmọ̀ ẹ̀rọ ti ń ṣèrànwọ́ nípa kíkojú àwọn ìdènà fún ṣíṣe ìdárayá tí ó sì tún ń ṣe ìgbélárugẹ ìgbé ayé tí ó bá ètò ìlera mu. Tí kò sì sí àwáwí fún àìṣèdárayá mọ́ báyìí Láti ọdún díẹ̀ sẹ́yìn, ìmọ́ ẹ̀rọ ti mú ìyàtọ̀ pàtàkì bá ọ̀pọ̀ ọ̀nà ìgbáyé wa tí ihà tí a kọ sí ṣíṣe iṣẹ́agbára àti ìdárayánáà wà lára ẹ̀. Ní àfikún, àwọn èèyàn ti ń fi ìfẹ́ hàn sí eré ìdárayá amúlerabọ́sípò àti àwọn amárajípépé ní ilẹ̀ Africa bí wọ́n ṣe ti ń mọ àwọn àǹfààní tí ó dìrọ̀ mọ́ ìṣèdárayá lóòrèkóòrè fún ìlera ara àti ọkàn wọn. Bákan náà, ìmọ̀ ẹ̀rọ ti yára gbòòrò ní kíákíá tí ó sì ti ní ipa pàtàkì lórí ètò ìlera ilẹ̀ Africa. Ó ti ń kó ipa ribiribi lórí bí àwọn èèyàn ṣe ń ṣe ìdárayá àti bí wọ́n ṣe ń mú ará wọn jí pépé. Ṣùgbọ́n báwo ló ti rí? Àwọn ètò ìdárayá alákànṣe Àwọn èèyàn lè rí àyè sí àwọn àkànṣe ètò ìdárayá tí yóò bá ìnílò àti àfojúsùn pàtàkì wọn mu gan. Àwọn ohun èlò imúdárayáṣe àti àwọn àgbéwọ̀ lè ṣe àmójútó ọ̀pọ̀ àwọn òṣùwọ̀n ìlera bíi ìwọ̀n ìlùkìkì ọkàn, bátánì oorun àti òǹkà ẹsẹ̀ gbígbé, tí yóò sì lo dátà yẹn láti ṣẹ̀dá àwọn ètò ìdárayá alákànṣe. Àwọn ẹ̀rọ aláàgbéká ayárabíàṣá kán bí i Samsung máa ń ṣe èyí. O ò nílò láti ṣe àgbàsílẹ̀ àwọn ohun èlò ìmúṣẹ́ṣe kankan láti orí ayélujára kún un. Ìwọ ṣá lọ sí "Samsung Health" láti bẹ̀rẹ̀ sí ní ṣe àmójútó àwọn òṣùwọ̀n ìlera rẹ. Apple Fitness+ náà tún wà nì orí ohun èlò ìmúṣẹ́ṣe Fitness bí o bá ní iPhone, iPad àbí Apple TV. Àwọn ohun aṣàmójútó ìdárayá bíi àwọn rọ́bà ìdárayá amárajípépé àti àwọn aago ayárabíàṣá àdèmọ́wọ́ ti ń wà káàkiri ní ilẹ̀ Africa. Apple Watch jẹ́ àpẹẹrẹ irú wọn. O sì tún lè gba àwọn ohun èlò ìmúṣẹ́ṣe mìíràn bí i Google Fit láti orí ayélujára bí ẹ̀rọ ayárabíàṣá alágbèéká rẹ kò bá tí ì ní wọn. O lè lo èyí fún kóríyá, ṣe àmójútó àwọn ìpele amárajípépé rẹ, kí o sì ṣètò ìdárayá tí ó múnádóko. O lè ní àwọn ìdárayá tí wọ́n bá àwọn ìnílò rẹ mu nípasẹ̀ ọ̀pọ̀ àwọn àyídà bíi ìpele ìmárajípépé, iye ọjọ́-orí àti ìlera tí tí wọ́n dá lé orí àwọn ètò wọ̀nyìí. Lílo ọ̀nà ìdárayá amárajípépé alákànṣe lè ràn ọ lọ́wọ́ láti rí àwọn àbájáde tí ó dára síi tí yóò sì ṣe àrídájú ìṣèdárayá tí ó ní ààbò tí ó sì múnádóko. Ìkẹ́kọ̀ọ́ orí ayélujára àti ìwífún Àjàkálẹ̀ ààrùn COVID-19, èyí tí ó mú kí ọ̀pọ̀ àwọn ilé ìṣèdárayá àti àwọn gbọ̀ngán ìmárajípépé di títìpa fún ìgbà díẹ̀, jẹ́ okùnfà kan tí àwọn ìkẹ́kọ̀ọ́ ìmárajípépé orí ayélujára àti àwọn àmúṣe mìíràn fi gba orílẹ̀ kan.. Ilẹ̀ Africa ti ní àǹfààní sí àwọn ìkẹ́kọ̀ọ́ ìmárajípépé orí ayélujára tí àwọn olùkọ́ni káàkiri àgbáyé ń kọ́ látààrí lílo àwọn ìkànnì orí ayélujára àti àwọn ohun èlò ìgbàpè amóhùnmáwòrán. Látààrí pé ọ̀pọ̀ àwọn èèyàn ti lè kópa nínú àwọn ìkẹ́kọ̀ọ́ ìmárajípépé orí ayélujára tí kò sì ní agbègbè tí ó súnmọ́ wọn yìí, ọ̀pọ̀ àwọn èèyàn rí àyè sí àwọn ìwífún nípa ìmárajípépé, èyí tí ó ń bẹ́gi dínà ìnílò fún àwọn olùkọ́ni ètò amárajípépé, àwọn tí wọ́n lè máa gba owó gọbọi. Àwọn èèyàn adúláwọ̀ lè rí àyè sí àwọn ètò ìṣèdárayá, fídíò ìdárayá àti àwọn ìmọ̀ràn ìmárajípépé nípasẹ̀ ọ̀pọ̀ àwọn ohun èlò imúdárayáṣe, àwọn ìbùdó ìtakùn àti àwọn ìbùdó ìbánidọ́rẹ̀ẹ́, èyí tí ó ń fún wọn ní àyè láti kọ́ nípa ètò ìfoúnjẹfára, oríṣiríṣi ìlànà ìṣèdárayá àti ètò ìlera pẹ̀lú àlàáfíà lápapọ̀. Nítorí ìmúwọlé ẹ̀rọ ayárabíàṣá alágbèéká àti ìsopọ̀ ẹ̀rọ ayélujára ní ilẹ̀ Africa, ìwífún yìí ń fún wọn ní agbára láti ṣe àṣàyàn àwọn ìpinnu tí ó bá àwọn àfojúsùn àti ìlànà ìṣe wọn mú. Nítorí náà, o ò ní láti lọ sí ilè ìṣèdárayá láti ṣe ìdárayá. YouTube ní ọ̀pọ̀lọpọ̀ ìwífún tí àwọn fídíò oríṣirísi ẹ̀yà ìdárayá wà níbẹ̀ pẹ̀lú. O lè ṣe èyí kí o tó lọ sí ibi-iṣẹ́ tàbí lẹ́yìn tí o bá padà dé. Ó yẹ kí ìwọ̀n ìlera rẹ ó jẹ́ kóríyá fún ọ. "Ní àfikún, o lè ṣe àwárí àwọn èlò iṣẹ́ lórí èyíkéyìí àwọn ìkànnì ìbánidọ́rẹ̀ẹ́ nípa títẹ àwọn kókó ọ̀rọ̀ bí i "ìdárayá," "ìdárayá amétòìṣànyíkádárá," àti "ìṣèdárayá". Àwọn àwùjọ orí ayélujára Ìmọ̀ ẹ̀rọ tún ti ran ìdàgbàsókè àwọn alábàáṣèdárayá orí ayélujára lọ́wọ́ ní ilẹ̀ Africa. Àwọn olólùfẹ́ eré ìmárajípépé lè pàdé ara wọn, fún ara wọn ní àwọn òrìjó, kí wọ́n sì ran ara wọn lọ́wọ́ lórí àwọn ìkànnì ìbánidọ́rẹ̀ẹ́, àwọn ibùdó alábàáṣèdárayá orí ayélujára àti àwọn ibùdó mìíràn tí ó jẹmọ́ ìmárajípépé nínú ìrìn-àjò ìmárajípépé tí wọ́n gùnlé. Àwọn ibùdó alábàáṣèdárayá orí ayélujára wọ̀nyìí máa ń fúnni ní kóríyá, ìwúrí àti ìjẹ́rìísí tí ó lè ní ipa pàtàkì lórí ṣíṣe ìdárayá lóòrèkóòrè láì fi falẹ̀. Àwọn ibùdó alábàáṣèdárayá orí ayélujára tún máa ń mú kí èèyàn ní ìmọ̀lára àjọṣe nípa pípèsè irú àyè tí ó dára fún àwọn èèyàn láti ran ara wọn lọ́wọ́, kí wọ́n bá ara wọn yọ̀ kí wọ́n sì jọ la ewu kọjá. Irin-iṣẹ́ ìṣèdárayá ti ilé Ìmọ̀ ẹ̀rọ ti jẹ́ kí ó rọrùn fún ọ̀pọ̀ láti ṣètò àwọn ilé ìṣèdárayá ní ilé wọn pẹ̀lú bí àwọn irin-iṣẹ́ náà kò tí ṣe gba àyè tí kò sì fa àpò ya. Àwọn àṣàyàn oríṣiríṣi sì ti wà báyìí fún àwọn èèyàn láti ṣe ìdárayá ní ìrọ̀rùn láti ilé wọn, bẹ̀rẹ̀ láti orí lílo rọ́bà ìṣèdárayá amárajípépé sí àwọn ẹ̀rọ ìṣèdárayá alágbèéká. Ó máa ń ran àwọn tí kò ní ilé ìṣèdárayá tàbí gbọ̀ngán ìmárajípépé ní sàkání ibùgbé wọn. Àwọn èèyàn tilẹ̀ ń yan irin-iṣẹ́ ìmárajípépé tí wọ́n dìídì ṣe fún ìlò àwọn èèyàn adúláwọ̀ tí ó sì bá àpò wọn mu pẹ̀lú, bẹ̀rẹ̀ láti àwọn ètò irin-iṣẹ́ ìṣèdárayá ní ilé tí kò fa àpò ya sí ọ̀pọ̀ àwọn irin iṣèdárayá amárajípépé ìbílẹ̀. Bí irú ìdárayá tí ó fẹ́ ṣe bá ti wá jẹ́, àyè ìṣèdárayá ilé rẹ lè ní ẹní ìṣèdárayá àbí ti yógà, rọ́bà ìṣèdárayá amárajípépé tí ìwúwo wọn pé oríṣiríṣi, bọ́ọ̀lù-onírin amúnidúróṣinṣin, igi ìgbẹ́sẹ̀lé àbí àpótí, irin-àgbéyọṣanníkùn, àwọn ike amúyíyọ̀dùn tàbí okùn àmúfò. Bí o bá ń fẹ́ ṣe è ṣùgbọ́n o kò mọ bí o ṣe lè bẹ̀rẹ̀, o lè wo àwọn èlò iṣẹ́ orí ayélujára bí o bá ń lo irin-iṣẹ́ ìṣèdárayá rẹ. Bí o ṣe lè ṣètò ìlànà-ètò ìdárayá rẹ Ṣíṣe ìlànà-ètò fún ìdárayá tí o máa ṣe àmúlò lè nira ṣùgbọ́n bí o bá tẹ̀lé àwọn ìlànà tí ó tọ́, ó ṣeéṣe. Àwọn àmọ̀ràn ní ṣókí kan nìyìí. Ṣe àyẹ̀wò gbèdéke ìwọ̀n ìtarajípépé rẹ. Mímọ gbèdéke ìwọ̀n ìtárajípépé rẹ lọ́wọ́lọ́wọ́ jẹ́ ìgbésẹ̀ àkọ́kọ́ pàtàkì nínú ṣíṣẹ̀dá ìlànà-ètò ìdárayá tí yóò ṣe déédé ìnílò àti àfojúsùn rẹ. O lè mọ gbèdéke ìmárajípépé tí o wà ní àwọn ọ̀nà wọ̀nyìí: Ṣíṣe àmójútó ìlùkìkì ọkàn rẹ bí o bá ń ṣe ìdárayá jẹ́ ọ̀nà kan tí o ó fi mọ ohun tí ètò ìṣànyíká rẹ lè gbà mọ́ra. Wíwọ aṣàmójútó ìlùkìkì ọkàn àbí lílo aṣàtẹ̀lé ìmárajípépé yóò fún ọ ní àǹfààní láti ṣe àmọ̀dájú ìwọ̀n ìlùkìkì ọkàn rẹ. O lè sáré fún ìṣẹ́jú 12 gẹ́gẹ́ bí ara ìdánwò eré sísá oníṣẹ̀ẹ́jú 12 láti wọn ìgbàmọ́ra ètò ìṣànyíká rẹ. O lè ṣe òdíwọ̀n agbára iṣan rẹ nípa ṣíṣe àwọn ìdárayá bí ìtàyàsókèsódò, ìfẹ̀yìnjọnlẹ̀jókòó àbí lílóṣòó kí o sì ka iye ìgbà tí o lè fi ṣe wọ́n gan. Láti dán agbára iṣan rẹ wò, ṣé àwọn ìdárayá àfagbáraṣe bí i gbígbàralọ́wọ́nídùbúlẹ̀ àbí nínasẹ̀taariàyàsíta, kí o wá wo àkókò tí o lè fi ṣe ọ̀kọ̀ọ̀kan àwọn ipò ìdárayá náà. Láti mọ bí ará ṣe rọ̀ sí, jókòó sí ilẹ̀ kí o na ẹsẹ̀ sí iwájú rẹ kí o wá tẹ̀ ara síwájú láti ṣe ìdánwò ìjókòónawọ́mẹ́sẹ̀. Lo àwọn irinṣẹ́ bí i irin rírọ́ aṣèwọ̀n-ọ̀rá-ara láti ṣe ìṣirò ìwọ̀n ọ̀rá ara kí o lè mọ ìwọ̀n ara rẹ. O lè ṣe ìwọ̀n ìlera rẹ lápapọ̀ àti ìwọ̀n ewu àwọn àìsàn ọlọ́jọ́-pípẹ́ nípa lílo àwọn òṣùwọ̀n bí i wíwọn ẹ̀gbẹ́-ikùn àbí ìwọ̀n ìlọ́ọ̀rìnmọ́gíga (IIG). O lè ṣe àmúlò àwọn eré ìdárayá bí i dídijú mọ́rí lórí òró ẹsẹ̀ kan àbí kí o fi àtàǹpàkò àti gìgísẹ̀ rìn lórí ìlà gbọọrọ láti ṣe ìdánwò ìmáraró àti ìmẹ́yàṣiṣẹ́ rẹ. Ṣètò àwọn àfojúsùn tí wọ́n ṣeéṣe Ṣíṣe ètò àwọn àfojúsùn tí wọ́n ṣeéṣe yóò wáyé lẹ́yìn tí o bá ti ṣe àyẹ̀wò gbèdéke ìtárajípépé rẹ lọ́wọ́lọ́wọ́. Ó yẹ kí àwọn èróńgbá rẹ ó bà ọ́ lẹ́rù àmọ́ kí wọ́n tún ṣeéṣe ní ìwọ̀ǹba àsìkò tí kò pọ àpọ̀jù. Ṣètò ìlànà ìṣe onídéédé kí o sì bẹ̀rẹ̀ díẹ̀díẹ̀ Ó ṣe pàtàkì láti yan àwọn eré ìdárayá tí yóò bá ètò ìṣe rẹ ṣiṣẹ́, nítorí náà ṣe ààtò àwọn ìdárayá àfagbáraṣe rẹ kí o sì fi wọ́n bọ ìlànà-ètò ìṣe olójoojúmọ́ tàbí ọlọ́sọ̀ọ̀sẹ̀ rẹ. Ṣe àṣàyàn àsìkò tí ó bá rọrùn fún ọ. Ó ṣe pàtàkì láti bẹ̀rẹ̀ díẹ̀díẹ̀ kí ó tó máa bọ́ sí orí ìpele aláfagbáraṣe gíga bí ọjọ́ bá ṣe ń gorí ojọ́. Ó máa jẹ́ kí ó rọrùn láti lè máa bá ìlànà-ètò ìdárayá rẹ lọ láì fi ara pa. Ṣe ìdàpọ̀ àwọn ìdárayá rẹ pọ̀ kí o sì máa ṣe àtẹ̀lé ìtẹ̀síwájú rẹ Ó ṣe pàtàkì kí o jẹ́ kí àwọn ìdárayá àfagbáraṣe rẹ jẹ́ onírúurú kí ó má ba a sú ọ tàbí kí ó má sí ìyàtọ̀. Gbìyànjú àwọn eré ìdárayá tuntun, tẹ ara mọ́ wọn, tàbí kí o ṣe àmúbọnú àwọn irú ìṣe tuntun. O lè máa ṣe àkọsílẹ̀ àwọn ìdárayá àfagbáraṣe rẹ kí o sì máa wo gbèdéke ìmárajípépé rẹ láti ṣe àmójútó ìtẹ̀síwájú rẹ. Ṣíṣe èyí yóò fún ọ ní ìwúrí gidi gan.
TECNO Ṣe Àtúnṣe Ọnà-ìṣe Ẹ̀rọ Ayárabíàṣá Alágbèéká Alárà Ọ̀tọ̀ Pẹ̀lú CAMON 20 Ẹlẹ́yà Doodle! Bí wọ́n ti gùnlé àṣeyọrí CAMON 19 ẹlẹ́yà ìṣe Mondrian, TECNO tún ti gbé ẹ̀rọ ayárabíàṣá alágbèéká alárà àtinúdá ọ̀tọ̀ tí ó jẹ́ Ẹ̀yà Doodle pẹ̀lú Android jáde. Ní ọ̀tẹ̀ yìí, ìbòjú ẹ̀yìn náà tàn yàtọ̀ pẹ̀lú ọnà Doodle bí àwọn àwòrán àgbétẹ́lẹ̀ náà ṣe ń tàn yàtọ̀ nínú òòkùn tí ó sì ń dá ẹni yà sọ́tọ̀ gédégédé ní gbogbo ibi tí o bá dé. Ó jẹ́ ẹ̀yà tí ó dá yàtọ̀ tí ó sì ti ní ètò láti ṣàtúnyẹ̀wò bí a ṣe ń wo ọnà orí àwọn ẹ̀rọ ayárabíàṣá alágbèéká. Pẹ̀lú ìfilọ́lẹ̀ CAMON 20 Ẹlẹ́yà Doodle pẹ̀lú Android, ìṣàgbétẹ́lẹ̀ dúdúù ti kúrò ní èyí tí kò létò; ó ti di iṣẹ́ àfọkànsí tí ó ń so iṣẹ́ ọnà àti ìmọ̀ ẹ̀rọ papọ̀. Ìbòjú ẹ̀yìn náà tí ó ní ẹ̀ṣọ́ ọnà Doodle tí ó ń tàn yindinyindin nínú òòkùn yóò mú orí ẹni wú, yóò mú inú dùn, ó jọjú, tí ó sì tún jẹ́ àwòtúnwò. Ọ̀kọ̀ọ̀kan àwòrán inú Doodle ni ó kún fún ọgbọ́n ìṣẹ̀dá àtí àtinúdá, ní èyí tí ó ń mú kí CAMON 20 Ẹlẹ́yà Doodle kúrò ní ẹ̀rọ ìlò lásán bí kò ṣe ọpọ́n àǹfààní aláìlópin. Ṣùgbọ́n idán náà kò tán sí ibẹ̀. Ju ipá iṣẹ́-ọnà rẹ lọ, CAMON 20 Ẹlẹ́yà Doodle ti TECNO tún mú ìrírí-ìlò tí ó dán mọ́rán tí ó sì ní agbára dání fún aṣàmúlò. CAMON 20 Ẹlẹ́yà Doodle, tí Android 13 ti Google ń fi agbára fún, ń fi ọwọ́ bátìrì onígbàpípẹ́ 5000mAh sọ̀yà, tí yóò gbéni fún gbogbo ọjọ́, àti ohun èlò afẹ́rọlágbára 33W tí ó yára tí ó ní àbùdá tí yóò sọdí agbára tí a lò ní kíákíá. Ẹ̀rọ tí ó ṣetán láti ṣiṣẹ́ ní ìbámu pẹ̀lú ọgbọ́n ìṣẹ̀dá àti ìwúrí rẹ ní gbogbo ọjọ́ ni ó jẹ́. Olùṣàkóso Ìpolongo TECNO, Thompson Ani, wí pé, "CAMON 20 Ẹlẹ́yà Doodle kì í ṣe fóònù lásán; ìkànnì ìfiraẹnihàn ni. Ó ṣe àkóónú ìfarajìn wa fún ọgbọ́n ìṣẹ̀dá àti ọgbọ́n àtinúdá ni, èyí tí o ń dí àlàfo tí ó wà láàárín iṣẹ́ ọnà àti ìmọ̀ ẹ̀rọ ní ọ̀nà tí ó dá yàtọ̀ gédégédé." Ní abẹ́ àká náà, CAMON 20 Ẹlẹ́yà Doodle ní àkóónú iṣẹ́ ṣíṣe tí ó wúni lórí tí ó sì mú kí ìlò yá ní kíákíá láti bá ìgbáyé aláyìídà rẹ mu. Ó ń ṣe ìdánilójú ìrírí-ìlò tí kò ní wọ́lù-ǹ-kọlù nínú fún aṣàmúlò, èyí tí ó sọ ọ́ di alábàáṣe tí ó ṣe é fi ọkàn tán fún gbogbo ìṣe ojoojúmọ́. Àbùdá àìnígbọ̀nrìrì tí ó bá kámẹ́rà tí ó yááyì náà wá yóò tilẹ̀ mú inú àwọn olólùfẹ́ àwòrán yíyà dùn púpọ̀, tí ó ń ṣe ìdánilójú pé gbogbo ìyàwòrán ni ó mú yányán tí ó sì dúró dáadáa. Kódà ní àwọn àsìkò tí iná kò bá tàn dáadáa, àbùdá abánábínńtírẹ́ tí kámẹ́rà náà ní yóò mú àwọn àwòrán tí ó jẹ ojú ní gbèsè jáde. Rántí pé, o ò ní láti lọ jalè kí o tó lè ní ìrírí ayanilẹ́nu yìí, nítorí o lè ni CAMON 20 Ẹlẹ́yà Doodle tàbí èyíkéyìí CAMON 20 Àṣetẹ̀léra mìíràn pẹ̀lú owó àsansílẹ̀ ìdá 30% owó rẹ̀. Ìwọ ṣá ti wọ èyíkéyìí ilé-ìtajà aṣojú TECNO kí o sì ra ẹ̀rọ náà pẹ̀lú EasyBuy tí ó ní owó èlé ìdá 0%. Má sọ ìfà nù, bẹ̀rẹ̀ sí ní í rà á kí o sì bẹ̀rẹ̀ sí ní máa ṣẹ̀dá dúdúù. Ẹ kú ojú lọ́nà bí TECNO ṣe fẹ́ mú wa rin ìrìn-àjò níbi tí iṣẹ́ ọnà tí wá sí ààyè pẹ̀lú CAMON 20 Ẹlẹ́yà Doodle. Tẹ̀lé TECNO ní orí ìkànnì ìbánidọ́rẹ̀ẹ́ Facebook, Instagram àti Twitter fún àwọn ìròyìn tuntun kí o sì gbáradì láti wọkọ̀ àjò iṣẹ̀ ọnà àti ìmọ̀ ẹ̀rọ alárinrin tí kò ṣẹlẹ̀ rí!
Duke & ICANBOI ṣé àkọ́ṣe Ìdánilẹ́kọ̀ọ́ fún SME (òkòwò kékeré àti alábọ́dé) láti ṣe ìrólágbára pàtàkì fún àwọn olókoòwò tí wọ́n lé ní 100+ Ilú Èkó, olúìlú ọrọ̀-ajé ilẹ̀ Nigeria ni ibùdó àwọn òkòwò kékeré àti alábọ́dé (SMEs) ní Nigeria tí ó sì tún jẹ́ ilẹ̀ tí ó kún fún àwọn àyídà òjijì, òfin àfipáṣe & àìnímọ̀ọ́ṣe kíkún nípa líla ewu kọjá sì wọ́pọ̀. Ètò àtinúdá Ìdánilẹ́kọ̀ọ́ SME 1.0 náà ní àfojúsùn láti yanjú àwọn ẹrù tí ó rọ̀ mọ́ ṣíṣe àkóso òkòwò tuntun àbí àwọn òkòwò tí wọ́n wà tẹ́lẹ̀ ní ìlú Èkó ní orílẹ̀-èdè Nigeria nípa fífún àwọn olókoòwò tuntun àti tí wọ́n wà tẹ́lẹ̀ ní àwọn ohun àmúṣe àti àǹfààní tí ó tọ́ láti borí ní ọjà olórogún nígbà gbogbo. Duke Sell, ní ìbáṣepọ̀ pẹ̀lú ICANBOI, Àjọ Aṣèrànwọ́ Ìrónilágbára ti Ìlú Èkó (LSETF), Ìgbìmọ̀ àwọn Aṣèṣirò-owó Oníwèé-àṣẹ ilẹ̀ Nigeria (ICAN) àti Báńkì Aṣèrànwọ́ owó fún ilé-iṣẹ́ (BOI), Jobtech Alliance àti Salad Africa ni wọn yóò ṣe àkójọ ìran àwọn SMEs tuntun tí wọn yóò sì pèsè ìmọ̀, ẹ̀kọ́ àti àwọn àǹfààní ìdàgbàsókè àti ìdàgbàsókè àwọn òkòwò fún àwọn olùṣòwò & olókoòwò. "Ìtọ́sọ́nà SME láti Bẹ̀rẹ̀ àti láti mú Ìdàgbàsókè bá Òkòwò Rẹ" ni àkòrí ìdánilẹ́kọ̀ọ́ náà, èyí tí yóò wáyé ní Ìbùdó Ìṣàtinúdá ti ICANBOI tí ó kalẹ̀ sí àárín gbùngbùn Yaba ní ìlú Èkó. Ìdánilẹ́kọ̀ọ́ náà yóò fún àwọn olùkópa, olókoòwò tuntun àti àwọn ti tẹ́lẹ̀ ní àǹfààní láti rí àyè sí ètò ẹ̀kọ́, àwọn ohun àmúṣe àti àǹfààní tí wọ́n nílò láti mú àdínkù bá àwọn ìdènà tí ó so mọ́ bíbẹ̀rẹ̀ òkòwò àti mímú òkòwò gbòòrò gẹ́gẹ́ bí i olùṣòwò ní ìlú Èkó. Déètì: ọjọ́ 26, oṣù Kẹjọ, ọdún 2023 (ọjọ́ Àbámẹ́ta) Àsìkò: 10am Ibi-ìṣẹ̀lẹ̀: Àjà Karùn-ún ní ICANBOI Innovation Hub, 82 ní Murtala Mohammed Way, Ebute-Metta, Èkó KÍNNI ÌDÍ TÍ O FI YẸ KÍ O WÁ? Àǹfààní sí àwọn ètò ẹ̀kọ́ àti àwọn àǹfààní sí ìmúgbòòrò Àǹfààní sí owó ìdókòwò àti àwọn ohun àmúṣe Àǹfààní sí àkójọ àwọn èèyàn àti ilé-iṣẹ́ lóríṣiríṣi Ọ̀FẸ́ ni ìdánilẹ́kọ̀ọ́ náà!, Lọ sí bit.ly/SMEBizClinic láti gba àyè tìrẹ. Dandan ni ìforúkọsílẹ̀. Nípa Wa Dukesell Duke jẹ́ ìkànnì ìṣàtúntà tí ó fún ẹnikẹ́ni ní ìkànnì láti bẹ̀rẹ̀ òwò orí ayélujára láì fi owó ìdókòwò tàbí ọjà kankan bẹ̀rẹ̀. A ń ṣe èyí nípa pípèsè ohun amáyédẹrùn, ọjà àti ọgbọ́n ìmọ̀ọ́ṣe tí yóò dín ìdènà tí ó rọ̀ mọ́ bíbẹ̀rẹ̀ òkòwò títí dé orí mímú òkòwò gbòòrò ní ojú ọjà òní. Ibùdó Ìṣàtinúdá ICAN-BOI ICAN-BOI jẹ́ ìkànnì láti mú kí àfojúsùn tí ó ń pọ̀ si nípa ìmọ̀ ẹ̀rọ àti iṣẹ́ ọwọ́ kíkọ́ wá sí ìmúṣẹ nípasẹ̀ ìrónilágbára lórí étò ìṣòwò. Ó ní iṣẹ́ àyànṣe láti jẹ́ ibi ìsopọ̀ fún ìmọ̀ ìṣàmúlò ẹ̀rọ àti ọgbọ́n àtinúdá pẹ̀lú àwọn akẹ́kọ̀ọ́, àwọn olùkọ́ni, àwọn ọlọ́gbọ́n àtinúdá, àwọn atukọ̀-òkòwò fún èrè àti àwọn onímọ̀ ètò ìdàgbàsókè ọrọ̀ ajé. Àjọ Aṣèrànwọ́ Ìrónilágbára tí ìlú Èkó (LSETF) Òfin Ìṣèrànwọ́ Ìrónilágbára ní Ìlú Èkó ti ọdún 2016 ni ó ṣe ìdásílẹ̀ Àjọ Aṣèrànwọ́ Ìrónilágbára tí ìlú Èkó (LSETF) láti pèsè ìrànwọ́ owó fún àwọn olùgbé ìlú Èkó láti lè kojú àìríṣẹ́ṣe nípa ṣíṣẹ̀dá ọrọ̀ àti iṣẹ́. Ìgbìmọ̀ àwọn Aṣèṣirò-owó Oníwèé-àṣẹ ilẹ̀ Nigeria (ICAN) Ìgbìmọ̀ Aṣèṣirò-owó Oníwèé-àṣẹ ilẹ̀ Nigeria jẹ́ àjọ oníwèé-àṣẹ fún ìṣèṣirò-owó ti Nigeria. Ó jẹ́ ọ̀kan lára àwọn ẹgbẹ́ méjí tí ó jẹ́ oníwèé-àṣẹ fún ìṣèṣirò-owó pẹ̀lú àṣẹ ìṣàkóso ní ilẹ̀ Nigeria. Nípasẹ̀ lílo ọgbọ́n ìmojú-ọnà, ìrírí ìṣe àti ìmọ̀ọ́ṣe rẹ̀, ó ń pèsè òye àti ìdarí fúniṣẹ́ ìṣèṣirò-owó àti ìsètò owó ní àgbáyé. Báńkì Aṣèrànwọ́ owó fún Ilé-iṣẹ́ Báńkì Aṣèrànwọ́ owó fún Ilé-iṣẹ́ jẹ́ ilé-iṣẹ́ elétò ìdàgbàsókè owó tí ilẹ̀ Nigeria àkọ́kọ́ (DFI) tí ó ní ojúṣe láti mú àyípadà bá ẹ̀ka iṣẹ́ ilẹ̀ Nigeria nípa pípèsè ìrànwọ́ owó fún ìdásílẹ̀ àwọn ilé-iṣẹ́ kéékéèké, ilé-iṣẹ́ alábọ́dé àti àwọn ilé-iṣẹ́ ńlá; àti láti tún darí ìmúgbòòrò, ìfẹ̀lójú àti ìmúbágbàrẹ́. Ojúṣe tí ó ní àfojúsùn láti ṣe ìrànlọ́wọ́ fún àwọn iṣẹ́ àkànṣe tí wọ́n ní ipa láti mú ìdàgbàsókè wá ni. Jobtech Alliance Jobtech Alliance jẹ́ àwùjọ-alátinúdá tí ó ń ṣe àgbédìde àwọn iṣẹ́ ní ilẹ̀ Africa tí wọ́n nífẹ̀ẹ́ láti ṣe iṣẹ́ lórí àwọn àǹfààní tí yóò bí ọ̀nà ìjẹẹ̀mú fún àwọn èèyàn ní ilẹ̀ Africa nípasẹ̀ pípèsè àyíká tí yóò fún àwọn olùṣòwò ní àǹfààní láti ṣe àgbédìde àwọn ìkànnì iṣẹ tí yóò ṣe ìmúdára ọ̀na ìjẹẹ̀mu fún àwọn èèyàn. Salad Africa Salad ń ṣe ìgbédìde àwọn ọ̀nà àbáyọ tí yóò mú àyípadà bá ètò iṣẹ́ ní ilẹ̀ Africa nípa dídá sí àwùjọ àwọn èèyàn tí wọ́n ní ìkápá owó tí wọ́n ń gbé ayé dáadáa tí wọ́n sì ní ayé onítumọ̀. Salad Africa ní ìbáṣepọ̀ pẹ̀lú àwọn agbanisíṣẹ́ láti jẹ́ kí àwọn òṣìṣẹ́ wọn rí àyé sí díẹ̀ nínú owó oṣù wọn kí ó tó di ọjọ́ ìsanwó-oṣù kí wọ́n lè ní àǹfààní láti yanjú àwọn ìnílò tí ó ṣe gbọnmọgbọnmọ,èyí tí ó sì jẹ́ ìgbésẹ̀ àkọ́kọ́ nínú ìrìn-àjò sí òmìnira àti ìníkàápá owó.
Gbajúgbajà Agbéròyìnjáde "Do2dtun " dara pọ̀ mọ́ AltSchool Africa gẹ́gẹ́ bí i Adarí Ìṣèmúbárẹ́ Àkóónú AltSchool Africa, aṣáájú ilé-iṣẹ́ afìmọ̀-ẹ̀rọ ṣètò ẹ̀kọ́ tí ó gbájú mọ́ àwọn ọ̀nà àbáyọ ìkẹ́kọ̀ọ́ alátinúdà àti àwọn àǹfààní iṣẹ́ àyànṣe, ti kéde ìyànsípò ọ̀kan lára àwọn gbajúgbajà agbéròyìnjáde ní ilẹ̀ Africa, Ọládọ̀tun Ojúọlápé Káyọ̀dé tí wọ́n tún mọ̀ sí Do2dtun, gẹ́gẹ́ bíi Adarí Ìṣèmúbárẹ́ Àkóónú. Nínú ọ̀rọ̀ tí ilé-iṣẹ́ náà fi léde, Do2dtun yóò kó ipa pàtàkì lórí ṣíṣètò ìdàgbàsókè ìbáṣepọ̀ láàárín àwọn aṣẹ̀dá àkóónú, àwọn elétò ẹ̀kọ́ àti àwọn aṣàwòkọ́ṣe orí ayélujára láti túbọ̀ jẹ́ kí ìlépa AltSchool Africa láti mú àyípadà bá ètò ìkẹ́kọ̀ọ́ orí ayélujára káàkiri orílẹ̀-èdè náà wá sí ìmúṣẹ. Do2dtun, ẹni tí ó ti ní àṣeyọrí dáadáa lẹ́nu iṣẹ́ àyànṣe rẹ̀ ní ẹ̀ka iṣẹ́ tí ń rí sí ìgbéròyìnjáde àti ìdánilárayá láti ogún ọdún lé díẹ̀ sẹ́yìn ni yóò gbé àmù tí ó kún fún ìrírí, ọgbọ́n àtinúdá àti àkọ́pọ̀ àwọn èèyàn tí ó mọ̀ tí yóò sì mú ìlọsíwájú wá sí ibi ipò tuntun tí ó ní ní AltSchool Africa. Do2dtun ti ṣe àfihàn ìfẹ́ tí ó ní sí kíkó ipa pàtàkì lórí ọ̀rọ̀ tí ó jẹmọ́ àwọn ọ̀dọ́ àti ẹ̀ka ìdánilárayá léraléra, gẹ́gẹ́ bí i sọ̀rọ̀sọ̀rọ̀ orí rédíò, aṣàkóso ètò àríyá àti aṣàwòkọ́ṣe orí ayélujára tí ó gbajúmọ̀. Racheal Onoja tí ó jẹ́ Aláṣẹ àti Olùdarí ní AltSchool Africa wí pé, "Inú wá dùn láti kí Do2dtun káàbọ̀ sínú ìgbìmọ̀ wá gẹ́gẹ́ bí i Adarí Ìmúbárẹ́ Àkóónú,". "Dotun ń kó ipa pàtàkì láti jẹ́ kí AltSchool Africa mú ìlérí rẹ̀ pé òun yóò mú ìkẹ́kọ̀ọ́ dáni lára yá, kí ó fúnni ní ìrírí tí ó dún mọ́ni tí ó sì mówó wọlé fúnni ṣẹ. Nípa dídí ààfo tí ó wà láàárín AltSchool Africa àti àwọn akọ́ṣẹ́mọṣẹ́ ẹ̀ka iṣẹ́, a lè mú ìmọ̀ pàtàkì tí kò tí ì rí ìlò dáadáa báyìí pẹ̀lú àwọn òye ìjìnlẹ̀ wá sí òde fún àwọn èèyàn ilẹ̀ Africa tí wọ́n ń lépa iṣẹ́ àyànṣe ní àwọn ẹ̀ka ìdókòwò àti ọlọ́gbọ́n ìṣẹ̀dá." Ìyànsípò Do2dtun bọ́ sí àkókò pàtàkì fún AltSchool Africa pẹ̀lú bí wọ́n ṣe túbọ̀ ń ṣe ìfẹ̀lójú ọwọ́jà àti ipa wọn ní àyè ìfìmọ̀-ẹ̀rọ-ṣètò-ẹ̀kọ́. Pẹ̀lú irú ẹ̀dá tí ó jẹ́ àti ìmọ̀ ẹ̀kọ́ tí ó ní nínú ẹ̀kọ́ Ìgbéròyìnjáde, Do2dtun ti gbáradì láti darí ìgbìyànjú fún ìbáṣepọ̀ àtí ìfọwọ́sowọ́pọ̀ onítumọ̀ pẹ̀lú àwọn olùkọ́ni, àwọn oníṣẹ́ ọnà àti àwọn aṣàwòkọ́ṣe orí ayélujára láti mú àwọn ìfilọ̀ AltSchool Africa dára sí i kí wọ́n sì ṣẹ̀dá àyíkà tí ó ń mú ìkẹ́kọ̀ọ́ dùn fún àwọn akẹ́kọ̀ọ́. "Inú mi dùn láti dara pọ̀ mọ́ AltSchool Africa kí ń sì dá sí ètò afọgbọ́n-àtinúdá sí ìkẹ́kọ̀ọ́ tí wọ́n ń ṣe," Ọládọ̀tun Ojúọlápé fèsì. "Ẹ̀kọ́ jẹ́ irinṣẹ́ alágbára fún ìyípadà, tí mo sì ní ìfarajìn láti mú ọgbọ́n ìrírí mi wá láti dí ààfo tí ó wà láàárín ètò ìṣẹ̀dá àkóónú àti ìrírí ìkẹ́kọ̀ọ́ tí ó ní ìtumọ̀. Lápapọ̀, a yóò ṣe kóríyá fún àwọn ìran akẹ́kọ̀ọ́ tí ń bọ̀." Nípa AltSchool Africa: AltSchool Africa jẹ́ ilé-iṣẹ́ onímọ̀-ẹ̀rọ agbòṣìṣẹ́ káàkiri àgbáyé tí ó ní ìpinnu láti ṣe àtúnrọ ètò ìkẹ́kọ̀ọ́ nípa lílo ìmọ̀ ẹ̀rọ tuntun, àwọn ìrírí ìkẹ́kọ̀ọ́ àdáni àti ìbáṣepọ̀ onítumọ̀. Nípasẹ̀ ìmúbọnú ìmọ̀ ẹ̀rọ tuntun pẹ̀lú àwọn àkóónú tí wọ́n fi ọgbọ́n ìmọ́ọ́ṣe tò, AltSchool Africa gbèrò láti pèsè àwọn ohun àmúṣe àti èlò iṣẹ́ tí àwọn akẹ́kọ̀ọ́ máa nílò láti ṣe dáadáa ní ilé ayé aláyìídà. Nípa Ọládọ̀tun "Do2dtun" Ojúọlápé: Ọládọ̀tun Ojúọlápé jẹ́ òṣìṣẹ́ agbóhùnsáfẹ́fẹ́ ọmọ ìlú Nigeria, afifídíò-orin-hàn, amárìíyàdùn, òṣèré àti olùṣòwò fọ́nrán pẹ̀lú ìrírí tí ó lé ní ogun ọdún ní ẹ̀ka iṣẹ́ ìgbéròyìnjáde àti ọgbọ́n ìṣẹ̀dá.
PATRICIA Technologies Limited Gba Owó Ìdókòwò Gidi láti ṣe Ìmúdára àwọn Iṣẹ́ Patricia Technologies Limited ti gba owó ìdókòwò tí ó lápẹrẹ lọ́wọ́ Olúwaṣeun Dania, ẹni tí ó jẹ́ Aláṣẹ àti Olùdarí ní Tradefada, ọ̀kan lára àwọn ìkànnì ìpààrọ̀ owó àkósódù àkọ́kọ́ ní ilẹ̀ Nigeria. Owó ìdókòwò yìí jẹ́ atọ́ka ìnífọkàntán tí àwọn olùdókòwò ní nínú òye àti ìpinnu tí PATRICIA ní láti ṣe agbátẹrù ètò ìṣàtúnṣe fún ìdàgbàsókè ètò owó ní ilẹ̀ Africa. Tí wọ́n mọ́ gẹ́gẹ́ bí ọ̀kan nínú àwọn ìkànnì aṣèpààrọ̀ owó àkósódù tí ó lórúkọ ní ilẹ̀ Africa, PATRICIA ń fi ẹsẹ̀ rẹ̀ múlẹ̀ gẹ́gẹ́ bí adarí ní àyè ètò owó àkósódù aláyìídà ní ilẹ̀ Africa nípasẹ̀ àwọn àjọṣe àti ìbáṣepọ̀ alágbára pẹ̀lú àwọn owó ìdókòwò láti àwọn alábàáṣe rẹ̀ káàkiri àgbáyé. Olúwaṣeun Dania jẹ́ gbajúmọ̀ akówólókòwò tí ó já fáfá, tí ó nífẹ̀ẹ́ láti ṣe ìrànwọ́ fún àwọn ilé-iṣẹ́ aṣàmúlò ọgbọ́n àtinúdá káàkiri àwọn ẹ̀ka iṣẹ́. Ó máa ń rọ àwọn èèyàn àti àwọn akẹgbẹ́ rẹ̀ ní ẹ̀ka iṣẹ́ láti dara pọ̀ mọ́ òun láti ṣe àtúngbédìde Patricia Technologies gẹ́gẹ́ bí ilé-iṣẹ́ náà ṣe túbọ̀ ń ṣojú ilẹ̀ Africa ní ẹ̀ka owó àkósódù ní àgbáyé. Nínú ìfiléde órí ayélujára tuntun kan, Ọ̀gbẹ́ni Olúwaṣeun wí pé, "Ìdókòwò mi kìí ṣe torí owó lásán; ìpolongo ìnífọkàntán nínú ìgbìmọ̀ tí Hanu Fejiro Agbodje darí tí ó ti ṣe àfihàn ọgbọ́n àtinúdá àti ìjáfáfá ní ọ̀pọ̀lọpọ̀ ìgbà tí ó sì ti ṣojú Nigeria àti ilẹ̀ Africa dáadáa ní gbàgede àgbáyé. "Ìṣàtúngbédìde PATRICIA yóò tún mú kí ilé-iṣẹ́ wa lágbára sí i tí yóò sì tún mú kí àwọn aṣàmúlò wa ní àgbẹ́kẹ̀lé tí ó jinlẹ̀ nínú wa. Àṣeyọrí ni ó jẹ́ fún gbogbo wa", ó kádìí ọ̀rọ̀. Nígbà tí ó ń ṣe àwílé lórí owó ìdókòwò ńlá tí Ọ̀gbẹ́ni Dania ṣe lórí Patricia, Aláṣẹ àti Olùdarí àti Olùdásílẹ̀ Ilé-iṣẹ́ náà, Hanu Fejiro ṣe ìtẹnumọ́ ìfarajìn rẹ̀ láti ṣe àrídájú pé òun ṣe àmúlò ìwọ̀nba owó tí òkòwò náà ní dáadáa tí ó sì tún ṣe àfihàn àwọn àǹfààní tí ó wà fún wọn lọ́jọ́ iwájú. Ó fọhùn pé, "Owó ìdókòwò láti ọwọ́ Ọ̀gbẹ́ni Olúwaṣeun Dania ń lérí ìmúgbòòrò Patricia Technologies láti túbọ̀ tún fẹsẹ̀ múlẹ̀ dáadáa gẹ́gẹ́ bíi olùdarí ipa gbòógì ní àyè ètò owó àkósódù aláyìídà ní ilẹ̀ Africa". Pẹ̀lú àtìlẹ́yìn àìlópin láti ọ̀dọ̀ àwọn aṣàmúlò àti àwọn olùkówólókòwò rẹ̀, Patricia ti ń mú àyè ètò owó àkósódù ilẹ̀ Africa ní ìlọsíwájú sí i. Dara pọ̀ mọ́ wa nínú ìrìn-àjò yìí lónìí kí o sì wà nínú ọkọ̀ tí kò dúró náà. Patricia jẹ́ ilé-iṣẹ́ tí ó ń pèsè ọ̀nà àbáyọ mìíràn láti sanwó nípa ṣíṣe àmúlò ojúlówó agbára ìmọ̀ ẹ̀rọ àká dátà àkósódù láti mú ìlò àwọn owó àkósódù rọrùn fún àwọn ìdúnàádúrà ojoojúmọ́. A ti pèsè àwọn ọ̀nà àbáyọ alátinúdà tí yóò wúlò fún àwọn ìnílò àwọn oníbàárà wa léraléra tí a sì tún ń ṣe ju bí wọ́n ti lérò lọ pẹ̀lú ìfarajìn tí ó lágbára tí a ní sí ẹ̀ka iṣẹ́ owó àkósódù.
Lẹ́yìn tí ó sa ipá láti wá àfikún owó ìdókòwò ìbẹ̀rẹ̀ lọ́wọ́ àwọn olùfowódókòwò,ilé-iṣẹ́ àdìdeelẹ̀ aṣòwò-orí-ayélujára ní ilẹ̀ Kenya, MarketForce, ti ń ṣe àgbájọ mílíọ̀nù $1 lórí ìkànnì ìgbowójọ lórí ayélujára, Capitalize Lẹ́yìn ọdún kan tí ó kéde ìparí ẹ̀ya Àṣetẹ̀léra A onímílíọ̀nù $40, MarketForce kéde pé òun ń ṣe àgbájọ owó mílíọ̀nù $1 lórí WeFunder. "Nígbà tí a bẹ̀rẹ̀ ìrìn-àjò yìí, a ní ìfarajìn láti ṣe àgbédìde ilé-iṣẹ́ ilẹ̀ Africa tí ó dá yàtọ̀ tí yóò ṣe ìrónilágbára fún àwọn èèyàn ilẹ̀ Africa, àwọn àwùjọ àti àwọn ètò ọrọ̀ ajé, ìgbowókiri inú àwùjọ yìí jẹ́ ọ̀nà kan láti mú èrò yẹn wá sí ìmúṣẹ. "À ń ṣe èyí nítorí pé a ní ìgbàgbọ́ pé irú ilé-iṣẹ́ bíi MarketForce ń pèsè àǹfààní láti mú kí iye owó gbérù síi, kìí sì ṣe fún àwọn oníṣòwò àti àwọn alábàáṣe tí à ń bá ṣe nìkan, ṣùgbọ́n ó tún wà fún àwọn èèyàn tí wọ́n ní òye àti ìgbàgbọ́ pé ohun tí à ń ṣẹ̀dá ṣe pàtàkì sí orílẹ̀ náà," díẹ̀ nínú ìkéde náà sọ. Ilé-iṣẹ́ àdìdeelẹ̀ náà ń gba owó ìdókòwò bẹ̀rẹ̀ láti owó tí ó kéré tó $1000 ní ìlànà ìbáṣe kan náà tí ó lò fún Àṣetẹ̀léra A rẹ̀. Ṣùgbọ́n, ó wí pé kì í ṣe gbogbo àwọn olùfowódókòwò ni yóò gba ìyè owó ìdókòwò tí wọ́n ń fa. Tesh Mbaabu àti Mesongo Sibuti ni wọ́n dá MarketForce sílẹ̀ ní ọdún 2018, ó sì jẹ́ àyè ìtajà àtọwọ́-òkòwòsòkòwò tí ń pèsè iṣẹ́ ìṣapínká àti ètò owó fún àwọn oníṣòwò. Ilé-iṣẹ́ àdìdeelẹ̀ náà bẹ̀rẹ̀ láti orílẹ̀-èdè Kenya tí ó sì ti wá fẹ̀ lọ sí àwọn orílẹ̀-èdè ìtòsí bí i Tanzania, Rwanda àti Uganda. Ó tún ní àwọn ẹ̀ka iṣẹ́ ní Nigeria. Ilé-iṣẹ́ àdìdeelẹ̀ náà tí Y Combinator ń ṣe àtìlẹ́yìn fún ń ṣiṣẹ́ fún àwọn oníṣòwò 200,000 ní àwọn orílẹ̀-èdè márùn-ún wọ̀nyìí tí owó tí ó ń wọlé fún sì tí lé láti $140,000 ní ọdún 2021 sí mílíọ̀nù $2.5 ní ọdún 2022, gẹ́gẹ́ bí Capitalize ṣe ti fi léde. Ó tún ń gbèrò láti mú àwọn ètò iṣẹ́ rẹ̀ lọ sí àwọn orílẹ̀-èdè mẹ́rin sí i. Nígbà tí MarketForce gbé Àṣetẹ̀léra A rẹ̀ dìde ní ọdún 2022, ó lérò láti mú kí iye àwọn oníṣòwò orí ohun èlò ìmúṣẹ́ṣe àwọn oníṣòwò rẹ̀, RejaReja, pọ̀ tó mílíọ̀nù kan títí ìparí ọdún 2022. Ṣùgbọ́n àwọn olùfowódókòwò kan tí wọn kò tètè mú ìlérí owó ìpín ìdókòwò wọn ránṣẹ́ sí ilé-iṣẹ́ àdìdeelẹ̀ náà ni ó pa ètò náà lára. Fún ìdí náà, ó ní kí àwọn òṣìṣẹ́ 250 máa lọ sí ilé wọn tí ó sì wá ṣe àtúntò ètò òkòwò náà ṣe láti lè rí èrè tí ó dára mú wọlé. Nínú ìfọ̀rọ̀wánilẹ́nuwò kan pẹ̀lú TechCrunch ní oṣù Karùn-ún ọdún 2023, Mbaabu, Aláṣẹ àti Olùdarí ilé-iṣẹ́ àdìdeelẹ̀ náà, ṣe àfihàn pé ilé-iṣẹ́ náà ti ṣe àdínkù àwọn ọ̀nà tí ó máa ń tọ̀ láti 700 sí 400 láti lè mú iṣẹ́ yá, ó sì tún ṣe àfikún pé ilé-iṣẹ́ náà yóò tó ṣe àkọsílẹ̀ owó àmúwọlé tí ó pọ̀ jùlọ.
Olùdásílẹ̀ Kobo 360, Obi Ozor ti dara pọ̀ mọ́ ilé-ìgbìmọ̀ ìpínlẹ̀ Enugu gẹ́gẹ́ bí i Kọmísánà fún ètò Ìrìnnà Wọ́n ti yan olùdásílẹ̀ Kobo360 gẹ́gẹ́ bí i Kọmísánà fún Ètò Ìrìnnà ní Ìpínlẹ̀ Enugu. Ozor, tí ó jẹ́ alájọdásílẹ̀ Kobo360 pẹ̀lú Ife Oyedele ní ọdún 2017, ní Gómìnà ìpínlẹ̀ Enugu, Amòfin Peter Mbah ti búra fún pẹ̀lú àwọn kọmísánà 19 mìíràn ní ọjọ́ 10, Ọjọ́bọ̀ oṣù Kẹjọ, ọdún 2023. Níbi ayẹyẹ ìbúrasípò yìí, gómìnà náà wí pé wọ́n ṣa àwọn kọmísánà náà látààrí ìrírí, ipa iṣẹ́ àti àwọn ibi tí wọ́n ti wá ni. Ó tún fi ìgbàgbọ́ rẹ̀ hàn pé àwọn olùgbé ilúnáà yóò tó máa rí àwọn èsì iṣẹ́ láti ọ̀dọ̀ àwọn kọmísánà tí wọ́n ṣẹ̀ṣẹ̀ yàn sípò láàárín ọjọ́ 100 àkọ́kọ́ tí wọ́n bá ti bẹ̀rẹ̀ iṣẹ́. "À ṣe àfihàn ìwòye ńlá tí yóò jẹ́ kí ètò ọrọ̀ ajé wa gbòòrò dáadáa ní kíákíá. A tún ṣe ìlérí fún àwọn èèyàn wa láti pa ìṣẹ́ rẹ́ pátápátá kí ìpínlẹ̀ Enugu sì di ibi àkọ́ronúkàn fún ìdókòwò. Ìwọ̀nyẹn jẹ́ àwọn èróńgbà tí ó wúni lórí tí ó sì ṣe é gbóríyìn fún. Ṣùgbọ́n nígbà tí a ṣe àwọn ìlérí wọ̀nyẹn, a nílò ìgbìmọ̀ kan tí yóò mú àwọn èèyàn wa kúrò ní ibi tí a wà lónìí lọ sí ibi tí a fẹ́ mú wọn dé. Fún ìdí èyí, ìgbésẹ̀ náà ni ó yọrí sí yíyàn tí a yàn yín, irú àṣàyàn fínífíní tí ó sì nira," ó dáhùn. Ozor jẹ́ ọmọ ẹgbẹ́ tuntun ní àwùjọ àwọn ilé-iṣẹ́ àdìdeelẹ̀ ní ilẹ̀ Nigeria tí wọ́n yóò yàn sí ipò òṣèlú lẹ́yìn tí wọ́n ti fí orúkọ Bosun Tijani sí inú àtòjọ orúkọ àwọn ẹniafẹ́nípò fún mínísítà tí wọ́n fi ránṣẹ́ sí Ààrẹ orílẹ̀-èdè Nigeria, Bọ́lá Ahmed Tinubu. Kò tí ì di mímọ̀ bóyá Ozor yóò fi ipò Aláṣẹ àti Olùdarí Kobo360 sílẹ̀ bí kò ṣe sí ìnílò tí ó fojú hàn fún àwọn ẹniayànsípò òṣèlú láti ẹ̀ka iṣẹ́ aládàáni lè fi iṣẹ́ tí wọ́n ń ṣe tẹ́lẹ̀ sílẹ̀.
Ìtajà orí Ìkànnì Ìbánidọ́rẹ̀ẹ́ tuntun Vendorstack Dé orílẹ̀-èdè Nigeria, Ń Mú Ìtajà Orí Ayélujára Rọrùn Ètò ìtajà orí ìkànnì ìbánidọ́rẹ̀ẹ́ ti ń gbòòrò ní kíákíá bí àwọn aṣàmúlò ṣe ń ra àwọn ọjà tààrà láti orí àwọn ìkànnì ìbánidọ́rẹ̀ẹ́. Bí ìwádìí tuntun ṣe sọ, wọ́n wí pé ètò ìṣòwò orí ìkànnì ìbánidọ́rẹ̀ẹ́ ní àgbáyé yóò tó bílíọ̀nù $604.5 títí ọdún 2027 láti bílíọ̀nù $492.2 ní ọdún 2022. Èyí ṣe àfihàn 3.7% ti CAGR (Àkọ́pọ̀ Ìwọ̀n Ìdàgbàsókè Lọ́dún) láàárín àkókò àsọtẹ́lẹ̀ náà. Òwò ìtajà orí ìkànnì tí n fẹsẹ̀ rinlẹ̀ ní orílẹ̀-èdè Nigeria pẹ̀lú bí àwọn èèyàn ṣe ń lo àwọn ìkànnì ìbánidọ́rẹ̀ẹ́ gidi gan. Nigeria ní àwọn aṣàmúlò ìkànnì ìbánidọ́rẹ̀ẹ́ tí ó lé ní mílíọ̀nù 33, tí ọ̀pọ̀ nínú wọn sì ń lo Facebook, Instagram, Twitter àti WhatsApp déédé. Èyí pèsè àǹfààní ńlá fún ètò káràkátà ní àwùjọ. Àfojúsùn owò ìtajà orí ìkànnì ìbánidọ́rẹ̀ẹ́ ní orílẹ̀-èdè Nigeria ni pé yóò dé bílíọ̀nù $75 títí ọdún 2025 láti bílíọ̀nù $12 tí ó ti ń bọ̀ ní ọdún 2018. Ọjà yìí ń fẹjú síi nítorí bí ìlò ayélujára ṣe ń gbòòrò síi, àmúlò fóònù ayárabíàṣá, àti àwọn ọ̀dọ́ tí wọ́n ní ìmọ̀ nípa ẹ̀rọ ayélujára. Bí ìròyìn yìí ṣe jábọ̀, odidi owó mílíọ̀nù 357 náírà ni wọ́n ti jábọ̀ gẹ́gẹ́ bíi jìbìtì tí ó ṣẹ̀ sí àwọn èèyàn tí wọ́n ra ọjà ní orí Instagram, mílíọ̀nù 84 náírà ni wọ́n pé ó jẹ́ àwọn ìdúnàádúrà Àìtẹ́nilọ́rùn nígbà tí mílíọ̀nù 273 náírà sì jẹ́ jìbìtì tààrà láàárín ọdún 2020 - 2021, Ọ̀pọ̀ àwọn ọmọ orílẹ̀-èdè Nigeria ni wọ́n ti ṣe àforígbá kan tàbí èkejì nínú ìsọ̀rì àwọn jìbìtì yìí nìgbà tí wọ́n ń rajà lọ́wọ́ àwọn òǹtajà orí ìkànnì ìbánidọ́rẹ̀ẹ́. Àfojúsùn Vendorstack ni láti yanjú kókó ìṣòrò jìbìtì àti àìnífọkàntán tí ó wà ní àyè ìtajà orí ìkànnì ìbánidọ́rẹ̀ẹ́. Vendorstack, ọ̀nà àbáyọ tuntun sí ètò ìtajà ní orí ìkànnì ìbánidọ́rẹ̀ẹ́, jáde gẹ́gẹ́ bíi ìdáhùn sí àwọn ìṣòro jìbìtì àti ìgbàgbọ́ ní orí ayélujára. Tí ẹ̀yà iṣẹ́ rẹ̀ jẹ́ elétò agbàṣẹ ààrin gbungbun, ìkànnì náà ń pèsè irú ìrírí ìnájà àti ìtajà igun-sí-igun tí ó rọrùn nípa ṣíṣe ètò ààbò fún àwọn òǹtaja àti òǹrajà títí wọn yóò fi parí ìdúnàádúrà. Ìkànnì náà pèsè ètò ìṣàkóso òwò ọlọ́pọ̀ lọ́kan onígunsígun (ìṣàkóso àkójọ ọjà,àtòhàn ọjà, ìwé owó ọjà, Àtẹ̀jíṣẹ́, ìkéde ìbéèrè ọjà lọ́gán, ìṣàfihàn ilé ìtajà, àti ọ̀na ìsanwó tí ó ní ààbò) fún àwọn Òǹtajà tí yóò dẹ́kun kí wọ́n máa ṣe àtúntà ọjà fún àwọn oníbàárà wọn , ṣe ìdánilójú ìgbàwọlé owó sísan aláìdáwọ́dúró àti ìráàyè sí ọ̀pọ̀ àwọn oníbàárà tuntun.àwọn òǹrajà orí ayélujára yóò lè ra ọjà lọ́dọ̀ àwọn òǹtajà lórí Vendorstack pẹ̀lú ìfọ̀kànbalẹ̀ láì sí ìbẹ̀rù jìbìtì àbí kí wọ́n ta irọ́ fún wọn ní òótọ́. Vendorstack ti gbáradì láti mú àtúnṣe wá sí àyè ìtajà orí ayélujára ní ilẹ̀ Nigeria. Juwọ́ sí àwọn ìṣòro sí ìtajà orí ayélujára kí o sì ṣe ìgbàmọ́ra ìrírí ìrọ̀rùn aṣeéfọkàntán pẹ̀lú Vendorstack. Nigeria ní àwọn aṣàmúlò ìkànnì ìbánidọ́rẹ̀ẹ́ mílíọ̀nù 44, iye tí ó pọ̀ jùlọ ní ilẹ̀ Africa. Nigeria náà ṣe àkọọ́lẹ̀ iye ìṣẹ́jú tí ó pọ̀ jùlọ tí wọ́n lò lórí ìkànnì ìbánidọ́rẹ̀ẹ́ yàtọ̀ sí ibòmíràn ní àgbáyé. Gbogbo ìwọ̀nyìí ń tọ́ka àmì dáadáa fún ètò ìṣòwò orí ìkànnì ìbánidọ́rẹ̀ẹ́ ní orílẹ̀-èdè Nigeria, èyí tí Vendorstack ti ṣetán láti ṣe àmúlò. Àwọn alájọdásílẹ̀ Vendorstack, Ifeoluwa King àti Kazeem Olanipekun tún ṣe ìdánilójú fún àwọn oníṣòwò pé wọ́n lè ta àwọn ọjà wọn lórí ayélujára láì sí ìbẹ̀rù ìfẹ̀tànjanilólè tí wọ́n yóò sì rí irú ohun tí wọ́n fẹ́ gan (ohun tí mo bèèrè fún àti ohun tí mo rí). Ìdojúkọ ìkànnì náà láti dáàbò bo àwọn aṣàmúlò rẹ̀ kí ó sì fún wọn ní àwọn irinṣẹ́ tí ó ṣe pàtàkì fún àṣeyọrí ìṣàmúlò ayélujára ni ó ti mú àwọn èèyàn gba ẹ̀rí wọn jẹ́ ní àyè ìtajà orí ayélujára. Pẹ̀lú ìfarajìn láti ṣe àtúnṣe sí àwọn ètò iṣẹ́ rẹ̀ tí ó ń lọ lọ́wọ́, Vendorstack dúró gẹ́gẹ́ bíi alábàáṣe aṣeégbáralé tí ó sì ṣe é fi ọkàn tán fún àwọn òkòwò ní àyè orí ayélujára tònìí. Vendorstack dúró bíi aṣokùnfà àyípadà ní àyè ìtajà orí ayélujára ní orílẹ̀-èdè Nigeria, tí ó ń yanjú àwọn ọ̀rọ̀ pàtàkì bíi jìbìtì orí ayélujára àti àìnífọkàntán. Vendorstack ń ṣe ìrónilágbára fún àwọn òkòwò láti lè gbòòrò kí wọ́n sì rọ́wọ́ mú ní ẹ̀ka ayélujára, nípa pípèsè àyè ìsọpọ̀mọ́ẹ̀rọ àfòyemọ̀, ìráàyè sí àwọn èèyàn tí ó pọ̀ àti àwọn ohun èlò iṣẹ́ tí ó lágbára. Bí a ṣe jọ ń rin àjò aṣèyípadà papọ̀ yìí, ẹ jẹ́ kí Vendorstack jẹ́ okùnfà ìdàgbàsókè tí yóò mú ìgbà ọ̀tun wá sí ètò ìṣòwò orí ayélujára tí ó ṣe é fọkàn tán tí ó sì ní àṣeyọrí ní orílẹ̀-èdè Nigeria. Dara pọ̀ mọ́ wa lónìí kí o ṣi ìlẹ̀kùn ìmọ̀ọ́ṣe òkòwò orí ayélujára rẹ̀ ní kíkún pẹ̀lú Vendorstack! Fún àlàyé síi, jọ̀wọ́ tẹ̀lé vendorstack lórí gbogbo àwọn ìkànnì ìbánidọ́rẹ̀ẹ́ rẹ̀;
Ṣíṣe Àfihàn Roqqu: Ọ̀nà Àbáyọ Rẹ sí Owó Àkósódù ní orílẹ̀-èdè Ghana Inú wa dùn láti kéde ìfilọ́lẹ̀ Roqqu, ìkànnì ti ń mú àyípadà ńlá bọ̀ wá bá ayé owó àkósódù fún àwọn èèyàn orílẹ̀-èdè Ghana. Roqqu kì í ṣe àyè ìpààrọ̀ owó àkósódù nìkan; ọ̀nà àbáyọ ọ̀pọ̀-lọ́kan fún ètò rírà, títà, àti ìsàkóso àwọn ohun ìní àkósódù ní kíákíá ni. Ṣíṣe Ìrónilágbára fún àwọn Olùfẹ́ Owó Àkósódù ní orílẹ̀-èdè Ghana Pẹ̀lú bí àwọn èèyàn ní àgbáyé ṣe ti ń fìfẹ́ hàn sí owó àkósódù, Roqqu kíyèsí ìnílò fún irú ìkànnì aṣeéfọkàntán tí ó sì rọrùn fún aṣàmúlò tí yóò bá irú ètò ọjà orílẹ̀-èdè Ghana mu. Ìlépa wa ni láti ṣe ìrónilágbára fún àwọn èèyàn ilẹ̀ Ghana kí àwọn náà lè jẹ àǹfààní inú àwọn owó àkósódù tí a yóò sì tún pèsè ìkànnì ìdúnàádúrà tí ó ní ààbò tí ó sì ṣiṣẹ́ fáfá. Nípa Roqqu: Roqqu jẹ́ aṣáájú ìkànnì owó àkósódù tí ó ń pèsè ọ̀nà títà, rírà àti ìsàkóso owó àkósódù tí ó rọrùn tí ó sì ní ààbò fún àwọn aṣàmúlò. Pẹ̀lú ìlépa láti darí àmúlò owó àkósódù nínú àwọn ọjà tí ó ń yọrí bọ̀, Roqqu ń pèsè ojú-ìwò ìsẹ̀rọmáṣàmúlò tí ó rọrùn, onírúurú àwọn owó àkósódù àti àwọn ètò ààbò tí ó nípọn. Ṣé ìgbàsílẹ̀ Ohun èlò ìmúṣẹ́ṣe Roqqu níbí yìí App Store & Google Play store. Erédìí láti Yan Roqqu? Ìrírí Onídẹ̀rùn: Ìwọ gan ni o wà lọ́kàn wa nínú ìṣẹ̀yà Roqqu. àyè ìsopọ̀mẹ́rọ àfòyemọ̀ wa mú kí ó rọrùn fún àwọn oníṣòwò alákọ̀ọ́bẹ̀rẹ̀ àti àwọn àgbà oníṣòwò bákan náà láti tọ àjò owó àkósódù. Ọ̀pọ̀lọpọ̀ àwọn Owó àkósódù: Ṣe àwárí ààtò onírúurú àwọn owó àkósódù, láti orí Bitcoin sí Ethereum àti jù bẹ́ẹ̀ lọ. Roqqu ń pèsè oríṣi àṣàyàn tí yóò bá ìnílò ìdókòwò rẹ mu. Àwọn Ìdúnàádúrà Aláàbò: Ààbò rẹ̀ ni ó ṣe pàtàkì sí wa. Roqqu ń lo ètò ìyódùpadàfáàbò àti àwọn ìgbésẹ̀ ààbò tuntun láti ṣe ààbò fún àwọn ìdúnàádúrà àti ìwífún àdáni nípa rẹ. Ìsanwówọlé àti Ìgbowójáde Kíákíá: Juwọ́ sí fún ìgbà pípẹ́. Pẹ̀lú Roqqu, o lè jẹ ìgbádùn ìsanwówọlé àti ìgbowójáde kíákíá, tí ó ń fún ọ ní ìrọ̀rùn tí ó tọ́. Ìṣèrànwọ̀ fún Oníbàárà 24/7: Ǹjẹ́ o ní ìbéèrè tàbí o nílò ìrànlọ́wọ́? Àwọn ìgbìmọ̀ aṣèrànwọ́ fún àwọn oníbàárà wa wà ní ìkàlẹ̀ ní gbogbo ọjọ́ láti yanjú àwọn ìṣòro rẹ kí wọ́n sì pèsè ìtọ́sọ́nà. Bí o ṣe Lè Bẹ̀rẹ̀ Bíbẹ̀rẹ̀ pẹ̀lú Roqqu rọrùn. Ṣí àkáǹtì ní orí ìkànnì adùnfáṣàmúlò wa, parí ètò ìṣẹ̀rí ìdánimọ̀ náà, o sì ti lè bẹ̀rẹ̀ sí ní ṣe káràkátà àwọn owó àkósódù. Bóyá ìwọ jẹ́ àgbà oníṣòwò tàbí o ṣẹ̀ṣẹ̀ bẹ̀rẹ̀ ìrìn-àjò rẹ nínú ìṣòwò owó àkósódù, Roqqu ń pèsè irùfẹ̀ àwọn ohun èlò tí yóò mú ọ ṣe àṣeyọrí. Àfojúsùn Roqqu fún orílẹ̀-èdè Ghana Ní Roqqu, a ìgbàgbọ́ nínú agbára àyípadà tí àwọn owó àkósódù ní láti mú àtúnṣe bá àwọn ètò owó àti ìrólágbára àwọn èèyàn. Pẹ̀lú ìfilọ́lẹ̀ wa ni Ghana, a ń gbèrò láti mú àmúlò àwọn owó àkósódù ní orílẹ̀ náà yá fáfá ni. Dara pọ̀ mọ́ wa nínú àjò alárinrin yìí bí a ṣe ń la ọ̀nà fún ọjọ́ iwájú tí ètò ìrónilágbára ajẹmówó yóò ti rọrùn láti ráàyè sí. Lọ sí www.roqqu.com láti mọ̀ sí i kí o sì bẹ̀rẹ̀ lónìí. Roqqu: Ṣíṣe Ìrónilágbára Ghana; Ṣe sí i pẹ̀lú Owó-àkósódù...Wo síi Níbí yìí
Ìròyìn Ayọ̀ fún Àwùjọ Ọlọ́jà ní ilẹ̀ Africa: Inspire Africa Fọwọ́sowọ́pọ̀ pẹ̀lú ProductDive! Inú wa dùn láti mú àwọn ìròyìn ìdùnnú kan tí yóò ṣe àlékún ìkẹ́kọ̀ọ́ àti ìrírí ìmọ̀nìyàn yín wá fún yín. Agbára ìsopọ̀ àwọn ètò méjì náà ni ó ṣetán láti mú àtúnkọ irú àwọn àǹfààní tí wọ́n wà nínú ètò ìṣàkóso ohun ìṣàmúlò. Inú wa dùn láti kéde ìbáṣepọ̀ tuntun láàárín ProductDive àti Inspire Africa, àpèjọ tí Product Group Silicon Valley ṣètò rẹ̀. Ìsopọ̀ láàárín àwọn ìkànnì alágbára méjéèjì wọ̀nyìí túmọ̀ sí pé gbogbo àwọn olùkópa tí wọ́n ní ìwé ìwọlé sí The DIVE náà ni wọ́n pé báyìí láti wá dara pọ̀ mọ́ Àpéjọ Inspire Africa náà — ní Ọ̀FẸ́! Bẹ́ẹ̀ni, o ò ṣì gbọ̀. Gẹ́gẹ́ bí i ara àkóónú ìbáṣepọ̀ tuntun yìí, à ń ṣí ìlẹ̀kùn sí àwọn ọ̀nà ìlanilọ́yẹ, ìmọ̀nìyàn àti sí ìdàgbàsókè. Pẹ̀lú bí The Dive àti Àpèjọ Inspire Africa ṣe fẹ́ wáyé papọ̀, o ò ní nílò láti ṣe àṣàyàn nínú àwọn ètò alárinrin méjéèjì. Gbogbo ẹ̀ ni ó wà ní ìkápá rẹ! Ìbáṣepọ̀ náà jẹ́ ìfarajìn wa láti ṣe ìrànwọ́ fún ìtànkálẹ̀ àwùjọ ọlọ́jà ní ilẹ̀ Nigeria àti jù bẹ́ẹ̀ lọ. Ó wà nípa bí a ṣe ń la ìṣòro kọjá, ìnímọ̀ síi, àti ìṣẹ̀dá irú ìrírí tí ó tayọ tí yóò ṣe ìrólágbára fún ọ láti yege gẹ́gẹ́ bíi àwọn adarí ètò ohun ìṣàmúlò. Láti tún ṣe àjọyọ̀, ProductDive ń pèsè ẹ̀dínwó ìdá 15% nínú owó ìwọlé fún àpéjọ wọn tí ó fẹ́ wáyé ní ọjọ́ Àbámẹ́ta 12, oṣù Kẹjọ. Jọ̀wọ́ síratẹ ọ̀rọ̀ àsopọ̀ náà láti ra ìwé ìwọlé rẹ. Lo Odù Ìpolongo DIVESVPG15 Ṣé àmì sí kàlẹ́ńdà rẹ, gbáradì láti bọ́ sí inú ọkọ̀ ọjọ́ iwájú ètò ìṣàkóso ohun ìṣàmúlò, kí o sì ṣe àmúlò àǹfààní pàtàkì Inspire Africa yìí láti ṣe àfikún ìmọ̀ rẹ nípa ètò ìṣàkóso ohun ìṣàmúlò.
OAU, CU ni ó ti pèsè iye nọ́ḿbà àwọn olùdásílẹ̀ òkòwò àdìdeelẹ̀ "olówó mílíọ̀nù" ní Ìwọ̀-oòrùn ilẹ̀ Africa tí ó pọ̀ jùlọ ní ọdún mẹ́wàá sẹ́yìn. Ní ọjọ́ Ajé 5 oṣù Ọ̀wàwà, ọdún 2020 ni Techpoint Africa ṣe ìfilọ́lẹ̀ Àbọ̀ Ọlọ́dún mẹ́wàá fún ilé-iṣẹ́ àdìdeelẹ̀ ní Ìwọ̀-oòrùn ilẹ̀ Africa rẹ̀. Àbọ̀ náà dójú lé àwọn ètò ìrànwọ́ owó tí àwọn ilé-iṣẹ́ àdìdeelẹ̀ ní ẹ̀ka iṣẹ́ onímọ̀ ẹ̀rọ rí láàárín ọdún 2010 àti 2019. Ó ní àkóónú ìtúpalẹ̀ àwọn ètò ìrànwọ́ owó tí àwọn ilé-iṣẹ́ àdìdeelẹ̀ ń rí, ibi tí àwọn olùkówólókòwò náà ti wá, àyè wọn ní ẹ̀ka iṣẹ́, àti bẹ́ẹ̀ bẹ́ẹ̀ lọ. Ó yẹ́ kí á mẹ́nu ba pé àwọn ilé-iṣẹ́ àdìdeelẹ̀ ní Ìwọ̀-oòrùn ilẹ̀ Africa Olówó Mílíọ̀nù (MWAS) -- àwọn ilé-iṣẹ́ àdìdeelẹ̀ ní ẹkùn Ìwọ̀-oòrùn ilẹ̀ Africa tí wọ́n ti ṣe àgbájọ mílíọ̀nù $1 ní àpapọ̀ -- ní déédé àkókò àyẹ̀wò nìkan ni àyẹ̀wò wọn wà nínú àbọ̀ náà. Ṣíṣe àyẹ̀wò sí ẹ̀kọ́ àwọn olùdásílẹ̀ àwọn ilé-iṣẹ́ àdìdeelẹ̀ náà ṣe àfihàn pé Yunifásitì Ọbáfẹ́mi Awólọ́wọ̀ (OAU) àti Yunifásitì Covenant (CU) ní àwọn akẹ́kọ̀ọ́gbòye 12 àti 6 ní sísẹ̀ntẹ̀lé, tí wọ́n sì wà ní ipò kínní àti ìkejì níbi ìṣàfihàn àtúpalẹ̀ àwọn ilé-ìwé nípa lílo ìkẹ́kọ̀ọ́gbòye àkọ́kọ́. Ó yani lẹ́nu, pé irú àṣà tí ó wá gbalẹ̀ ni pé àwọn olùdásílẹ̀ ní MWAS láti ilé-ẹ̀kọ́ kan náà náà ni wọ́n jọ ń dá ilé-iṣẹ́ sílẹ̀. Fún àpẹẹrẹ, àwọn olùdásílẹ̀ ní IIAOM láti Yunifásitì Ọbáfẹ́mi Awólọ́wọ̀ ti Ilé-Ifẹ̀ ni wọ́n jọ dá Kudi sílẹ̀; àwọn ilé-iṣẹ́ àdìdeelẹ̀ mìíràn tí àwọn olùdásílẹ̀ wọn wá láti OAU náà tún ni TeamApt, Terragon, Farmcrowdy, 54gene, SlimTrader àti PropertyPro. Yunifásitì Covenant náà ti pèsè àwọn olùdásílẹ̀ tí àwọn ilé-iṣẹ́ àdìdeelẹ̀ wọn -- PiggyVest, MDAAS àti Korra Network -- ti jẹyọ nínú àbọ̀ náà. Ó fẹ́rẹ̀ jọ pé àwọn ilé-ẹ̀kọ́ náà fẹ́ràn láti máa pèsè àwọn akẹ́kọ̀ọ́gbòye tí wọ́n ń lọ dá ilé-iṣẹ́ àdìdeelẹ̀ aláṣeyọrí sílẹ̀ ni àbí àwọn akẹ́kọ̀ọ́gbòye wọ̀nyìí ní ọ̀nà ìbánisọ̀rọ̀ kan, lẹ́yìn ìkẹ́kọ̀ọ́gbòye, tí ó fi àyè gbà wọ́n láti fi orí kan orí kí wọ́n sì dá àwọn ilé-iṣẹ́ àdìdeelẹ̀ wọ̀nyìí sílẹ̀. Ohunkóhun tí ìdí náà bá jẹ́, àwọn ilé-ẹ̀kọ́ wọ̀nyìí ni wón ti pèsè àwọn olùdásílẹ̀ ní IIAOM tí ó pọ̀ jùlọ láàárínọdún mẹ́wàá sẹ́yìn. Láti mọ̀ síi, wá Àbọ̀ Ọlọ́dún mẹ́wàá fún ilé-iṣẹ́ àdìdeelẹ̀ ní Ìwọ̀-oòrùn ilẹ̀ Africa. Nick Fewings ló ni àwòrán àyọlọ̀ lórí Unsplash
OPay orílẹ̀-èdè Nigeria ti ṣáájú àyè iṣẹ́ aṣèṣúná orí ẹ̀rọ, ó gba ipò ní àgbáyé láti ọwọ́ CNBC àti Statista gẹ́gẹ́ bíi ìkànnì orí ayélujára kan ṣoṣo ní orílẹ̀-èdè Nigeria tí ó wà ní Ẹ̀ka Ìsanwó orí Ayélujára Pẹ̀lú àṣeyọrí olókìkí ọ̀ún, OPay ti tẹ̀síwájú ní àyè iṣẹ́ aṣèṣúná orí ẹ̀rọ ní orílẹ̀-èdè Nigeria, ó gba ipò ẹ̀yẹ gẹ́gẹ́ bíi ìkànnì ìsanwó orí ayélujára kan ṣoṣo ní Nigeria tí ó ti gba ipò ẹ̀yẹ láti ọ̀dọ̀ CNBC àti Statista. Láti káàkiri àgbáyé, pẹ̀lú àkóónú onírúurú àwọn ìṣàmúlò ajẹmówó, CNBC; gbajúgbajà ìtakùn móhùnmáwòrán orí ayélujára afọjọ́gbogboṣiṣẹ́, tí ó ń jábọ̀ ìwífún ètò owó bóṣeńlọ ní ọjà elétò owó ní àgbáyé, àti gbajúgbajà ilé-iṣẹ́ adáwà tí ń ṣe ìwádìí ọjà Statista ni wọ́n ti jọ fọwọ́sowọ́pọ̀ láti ṣe àtòjọ àwọn ilé-iṣẹ́ tí wọ́n ń ṣáájú ní ẹ̀ka iṣẹ́ tí ń lo ìmọ̀ ẹ̀rọ alátinúdà láti pèsè àwọn ohun ìṣàmúlò àti ètò iṣẹ́ ajẹmówó káàkiri àgbáyé. Akitiyan wọn lápapọ̀ ni ó bí àtòjọ àwọn olórí ilé-iṣẹ́ aṣèṣúná orí ẹ̀rọ 200, pẹ̀lú àmúlò ìlànà onímọ̀ láti ṣe àgbéyẹ̀wò iṣẹ́ ṣíṣe àwọn ilé-iṣẹ́ náà pẹ̀lú àwọn aṣàmì pàtàkì, tí ó ṣe àkóónú iye àwọn aṣàmúlò, iye ìdúnàádúrà àti owó àmúwọlé. Wọ́n fi ọgbọ́n ṣètò ìpín àwọn ilé-iṣẹ́ náà sí ìsọ̀rí mẹ́sàn-án ọ̀tọ̀ọ̀tọ̀: ìṣèṣúná lorí ayélujára, ìsanwó lórí ayélujára, ohun-ìní amówówọlé orí ayélujára, ìṣètò-ìṣúná lórí ayélujára, ìṣàkóso ọrọ̀ orí ayélujára, ìṣèrànwọ́ owó aláìlobáńkì, ẹ̀yáwó aláìlobáńkì, ìpèsè ọ̀nà ìfowópamọ́ orí ayélujára àti ìpèsè ọ̀nà àbáyọ ìṣòwò orí ayélujára. Ààtò náà ṣe àkóónú irú àwọn bíi PayPal, Revolut, WISE, àti àwọn àgbà ọ̀jẹ̀ ní ẹ̀ka iṣẹ́ ìṣúná orí ayélujára káríayé. OPay jẹyọ nínú ìsọ̀rí ìsanwó lórí ayélujára nínú àtòjọ pàtàkì yìí. Ìbéèrè lemọ́lemọ́ fún ọ̀nà àbáyọ nínú ètò ìsanwó orí ayélujára ní orílẹ̀-èdè Nigeria ni ó ṣe atọ̀nà fún ìdàgbàsókè OPay, tí ó fi sí ipò ìkànnì aláàbò, tí ó yára jùlọ, tí ó sì ṣe é fọkàn tán láti ṣe oríṣiríṣi ìdúnàádúrà ajẹmówó. Ìfihàn oníkáríayé yìí túbọ̀ ṣe ìtẹnumọ́ ìfarajìn wa láti yí àyè iṣẹ́ ìsanwó lórí ayélujára ní ilẹ̀ Nigeria àti jù bẹ́ẹ̀ lọ padà," Adékúnlé Adéyẹmí, ẹni tí ó jẹ́ Adarí Ètò Ìpolongo ní OPay fèsì. "Ó ṣe àfihàn ohun tí à ní lọ́kàn láti ṣe gẹ́gẹ́ bí i ilé-iṣẹ́, àti ohun tí àwọn ìgbìmọ̀ wa ti ń ṣiṣẹ́ fún àṣeyọrí rẹ̀ tí kò sì rẹ̀ wọ́n. Èyí jẹ́ móríyá fún wá pé àwa ni a kọ́kọ́ já ewé ṣiṣẹ́ àmúlò ọgbọ́n àtinúdá àti àǹfààní ìrọ̀rùn ní ẹ̀ka iṣẹ́ aṣèṣúná orí ẹ̀rọ ní orílẹ̀-èdè Nigeria, tí àṣeyọrí yìí sì túbọ̀ ń ṣe ìrólágbára fún ìfarajìn wa, pẹ̀lú ọ̀nà iṣẹ́ ìfitoníbàáràṣe tí à ń lò láì dáwọ́ dúró," ó ṣe àfikún. Ní àkókò tí hílàhílo ńlá ń lọ ní ẹ̀ka iṣẹ́ aṣèṣúná orí ẹ̀rọ, ọ̀wọ́ngógó owó ìrànwọ́, àti ìrùsókè àwọn ìgbésẹ̀ ìgèwónàá, OPay ti sa ipá rẹ̀ láti ṣẹ̀dá àwọn ohun ìṣàmúlò àti iṣẹ́ tí yóò ṣe ìrànlọ́wọ́ àti ìrónilágbára fún àwọn oníbàárà nígbà tí wọ́n yóò sì tún máa pèsè ìrírí ìmúlò tí ó dá yàtọ̀ fún àwọn oníbàárà.
Bí Bankly ṣe ń Ṣàtúnwò Ìfowópamọ́ fún Ọ̀pọ̀ àwọn Ènìyàn O mọ bí wọ́n ṣe máa ń sọ pé ohun tí kò jọra ní ó máa ń ba ara ṣe? Ẹn, bẹ́ẹ̀ gẹ́lẹ́ gan ni irúfẹ́ ọ̀rẹ́ tí ó wà láàárín èmi àti Susan, "Ọlọ́rọ̀" mi láti tipẹ́tipẹ́. Èmi àti Susan kò fi ìhùwàsí jọra rárá, tí ìyàtọ̀ náà sì wà bẹ́ẹ̀ títí ọ̀rẹ́ wa fi fẹ́rẹ̀ pé ogún ọdún báyìí. Nígbà tí èmi jẹ ẹni tí ó bẹ tí kò sì ní àkàkún, Susan jẹ èèyàn tutù tí ara rẹ̀ sì balẹ̀ dáadáa. Ó máa ń ṣe nǹkan rẹ̀ létòlétò ni, ó sì ní ojú fún nǹkan tí ó dára. Bí ó ṣe wá jẹ́ pé ìwà wa kò jọra yìí, èmi àti Susan jọ ní ààyò láti máa fi owó pamọ́. A jọ máa ń sọ̀rọ̀ nípa ọ̀pọ̀lọpọ̀ ọ̀nà tí a lè gbà láti ṣàkóso ètò ìnáwó wa, tí isẹ́ àkànṣe tuntun wa sì ṣe pàtàkì gan – ètò àti ìfowópamọ́ fún ayẹyẹ ọjọ́-ìbí àádọ́ta ọdún ti ìyá rẹ̀ tí ó ń bọ̀ lọ́nà. Mọ̀lẹ́bí náà ti pinnu láti ṣe àkàndá ètò fún ẹ̀yẹ pàtàkì yìí. Ṣùgbọ́n bí ó ṣe ti wu àwọn ọmọ ìyá rẹ̀ láti dáwó jọ fún ayẹyẹ náà, òun ní ọ̀ràn ṣíṣe àkóso àwọn owó tí wọ́n dá jọ yìí dáadáa ṣí lé lórí. Ó tilẹ̀ rò ó bóyá kí òun ṣe àtúnlò "Àjọ", àṣà ìfowópamọ́ ní àwùjọ tí ó ti wà tipẹ́tipẹ́. Ọ̀nà ìfowópamọ́ ìbílẹ̀ yìí ní ó tún fẹ́rẹ̀ jẹ́ ọ̀nà tí ó dára jùlọ fún wọn láti tu owó jọ fún ayẹyẹ náà. Ṣùgbọ́n ìrírí tí kọ́ ọ pé ọ̀nà náà ní àwọn àkùdé rẹ̀, èyí tí jìbìtì sì wọ́pọ̀. Mímú àwọn tẹ̀gbọ́ntàbúrò rẹ̀ wọ "Àjọ" ní ewu. Bí ẹnìkan bá gbé owó àjọ sálọ, ó lè dá ìjà sílẹ̀ láàárín òun àti tẹ̀gbọ̀ntàbúrò rẹ̀. Ó ní láti wá ọ̀nà mìíràn. Ìrìn-àjò Susan láti wá ọ̀nà àbáyọ ní ó gbé e dé Báǹkì Alájẹṣẹ́kù Bankly. Wọ́n ń pèsè àbùdá Ìfowópamọ́ Oníjọ lórí ohun èlò ìmúṣẹ́ṣe Bankly, èyí tí ó jẹ́ àtúnṣe ìgbàlódé fún "Àjọ" àtijọ́. Ó dà bíi afárá tí ó ń mú àsopọ̀ ìwà àjọfowópamọ́ pẹ̀lú ìlò àwọn ohun èlò alòmọ̀-ẹ̀rọ amáyédẹrùn ni. Pẹ̀lú àbùdá yìí, Susan máa lè fi ìgboyà kó àwọn tẹ̀gbọ́ntàbúrò rẹ̀ jọ láti wá jọ fi owó pamọ́ fún ayẹyẹ mọ̀lẹ́bí tí ó ń bọ̀ lọ́nà náà. Àbùdá Ìfowópamọ́ Oníjọ orí Bankly jẹ́ ọ̀nà àtinúdà sí àjọfowópamọ́ tí ó ní ètò àkóyawọ́ pẹ̀lú ìsirò ni. Ó ṣe àkópọ̀ ìráàyèsí, ojú-ìwò ìsẹ̀rọmáṣàmúlò tí ó rọrùn, pẹ̀lú ìtẹ̀mọ́ àkóyawọ́ láti pèsè ọ̀nà àbáyọ fún àwọn èèyàn bíi Susan nígbà tí wọ́n bá nílò láti fi owó pamọ́ fún àwọn ìnílò pàtàkì. Àbùdá Ìfowópamọ́ Oníjọ náà tún ń pèsè owó èlé ọlọ́dọọdún tí kò lẹ́gbẹ́, tí ó jẹ́ ìdá 15% owó ojoojúmọ́, èyí tí ó tún ń pèsè àǹfààní fún ìdàgbàsókè tí ó dára tí ó sì ní ìtẹ̀síwájú. Àwọn aṣàmúlò lè ṣètò bí wọ́n ṣe fẹ́ kí owó máa lọ sí ìpamọ́, iye owó tí wọ́n fẹ́ máa fi pamọ́ àti ọjọ́ tí wọ́n bá máa gba owó náà fún ètò ìfowópamọ́ oníjọ wọn, èyí tí yóò mú ìṣọ̀kan àti ojúṣe alájọṣe bá ètò owó wọn. Láti tún ṣàfihàn àkóyawọ́ síi, wọ́n tún fi ìtanijí kíákíá fún àwọn ìsanwówọlé àti ìgbowójáde sínú àbùdá Ìfowópamọ́ Oníjọ náà fún àwọn ọmọ ẹgbẹ́ rẹ̀, tí ó ń ṣe àrídájú pé gbogbo olùkópa ní ìmọ̀ sí ohun tí ó ń ṣẹlẹ̀, tí yóò fi ọkàn àwọn olùkópa balẹ̀ tí yóò sì tún mú ìgbàgbọ́ rinlẹ̀ síi nínú ẹgbẹ́ náà. Pẹ̀lú ìṣòdodo sí ìlépa rẹ̀, Báǹkì Alájẹṣẹ́kù Bankly ní ìfarajìn láti ṣe àtúnkọ́ àyè iṣẹ́ ajẹmówó tí yóò sì ṣe ìrólágbára àwọn èèyàn bíi Susan nípasẹ̀ àwọn àbùdá ohun ìṣàmúlò tí yóò yanjú àwọn ìpènijà ojoojúmọ́ lórí owó. Wọ́n ń mú àyípadà bá èrò pé iṣẹ́ ńlá ni ìfowópamọ́, tí wọ́n sì ń sọ ọ́ di ọ̀nà ìgbáyé tí ó ń ran àwọn èèyàn lọ́wọ́ láti lè mú ìdàgbàsókè bá ara wọn, mọ̀lẹ́bí àti òkòwò wọn. Fún àlàyé síwájú sí i nípa Àbùdá Ìfowópamọ́ Oníjọ ti Bankly, jọ̀wọ́ síratẹ ibí yìí láti wo fọ́nràn asàpéjúwe náà, tàbí kí o lọ sí bankly.ng.
Senior Model College Badore ti Ìpínlẹ̀ Èkó Jáwé olúborí níbi Ìdíje Iṣẹ́-àkànṣe iCommunity ti STEAM tí wọ́n Ṣètò fún àwọn Ilé-ìwé Gbogboogbò ní Èkó Chevron Nigeria Limited (CNL) ní ìbáṣepọ̀ pẹ̀lú Nigerian National Petroleum Limited (NNPCL) ni wọ́n fọwọ́sowọ́pọ̀ pẹ̀lú STEAM Fun Fest láti ṣètò Ìdíje STEAM ti Ìdíje iCommunity. Àwọn akẹ́kọ̀ọ́ 500 láti àwọn ilé-ìwé gbogboogbò tí wọ́n wà lábẹ́ Lagos State Education District III ni wọ́n ṣẹ̀ṣẹ̀ kópa níbi ìdíje amóríyá STEAM, èyí tí wọ́n gbé kalẹ̀ pẹ̀lú àfojúsùn láti fi ẹ̀kọ́ ìṣàròjinlẹ̀ àti ìṣàwárí ojútùú sí ìṣòro sínú àwọn akẹ́kọ̀ọ́ kéékéèké náà. Iṣẹ́-àkànṣe iCommunity ti STEAM Fun Fest ṣètò ní ìbáṣepọ̀ pẹ̀lú Lagos State Education District III, ìyẹn STEAM UP Lagos bẹ̀rẹ̀ pẹ̀lú ètò ìdánilékọ̀ọ́ àwọn olùkọ́ni fún àwọn olùkọ́ 20 pẹ̀lú ọ̀sẹ̀ mẹ́rin (4) fún ẹ̀kọ́ àwọn akẹ́kọ̀ọ́ nípa ìrònú aṣẹ̀yàaṣẹ́ ní àwọn ilé-ìwé 10 káàkiri ẹkùn náà. Ìpele ìkẹyìn fún ìdíje náà wáyé ní ọjọ́ Àbámẹ́ta 8, oṣù Keje, ọdún 2023, níbi tí àwọn ilé-ìwé àṣàyàn ti ṣe àfihàn àwòṣe àkọ́ṣe iṣẹ́ àkànṣe wọn si ìgbìmọ̀ pàtàkì àwọn adájọ́, àwọn amòye nípa ẹ̀kọ́, àti àwọn àjọ tí wọ́n ń ṣe ìgbọ̀wọ́ ètò náà. Lagos State Senior Model College, Badore jáwé olúborí níbi ìdíje STEAM fún ìgo Alòtànsán-Òòrùn Gbóná Omi aláìlẹ́gbẹ́ tí wọ́n ṣe, tí wọ́n sì gba ẹ̀bùn owó 1,000,000 náírà fún ipò kínní. Kuramo Senior College High School ní Victoria Island ni wọ́n ṣe ipò kejì pẹ̀lú iṣẹ́ àkànṣe kámẹ́rà Aṣàgbàsílẹ̀ Fídíò Àyíká Aláìlokùn tí ó wúni lórí tí wọ́n ṣe, wọ́n gba ẹ̀bùn owó 500,000 náírà. King Ado Senior High School ni ó gba ẹ̀bùn owó 200,000 náírà fún ipò kẹta fún iṣẹ́ àkànṣe Ojú-ọ̀nà Onípákó tí wọ́n ṣe, nígbà tí Girls Senior Academy ní Lagos Island pẹ̀lú iṣẹ́ àkànṣe Ohun Èlò Ìmúkẹ́kọ̀ọ́-ìwéṣe wọn, àti Government Senior College ní Ìkòyí pẹ̀lú iṣẹ́ àkànṣe Gílòbù Oníná Alòtànsán-Òòrùn tí wọ́n sì jọ gba ẹ̀bùn owó 100,000 gẹ́gẹ́ bí olúborí ipò kẹrin àti ìkarùn-ún bákan náà. Gbogbo àwọn iṣẹ́ àkànṣe 10 náà ni wọ́n ṣàfihàn ọgbọ̀n inú àti ìfarajìn láti wá ọ̀nà àbáyọ sí àwọn ìṣòro pàtàkì. Gẹ́gẹ́ bí Jadesola Adedeji, ọ̀kan lára àwọn elétò STEAM Fun Fest ti ṣe sọ, "Àwọn àṣeyọrí ńláńlá ti gbogbo àwọn olùkópa ṣe àfihàn náà ni ó jẹ́ ohun ìwúrí fún wa. Ní ìdíje STEAM ọdún yìí, èròńgbà tí a ní gan ni láti mú ìfẹ́ fún ẹ̀kọ́ kíkọ̀, ìṣàwárí ojútùú àti ọgbọ́n àtinúdá gbilẹ̀ nínú àwọn ọ̀dọ́mọde ìlú Èkó. Àwòkọ́ṣe tí a rí fàyọ láti ìfẹ́ tí àwọn akẹ́kọ̀ọ́ náà fihàn tún fún wa ní kóríyá láti ṣe sí i, pẹ̀lú ìrètí láti mú ètò àtinúdá yìí gbòòrò sí àwọn ilé-ìwé tí wọ́n wà káàkiri orílẹ̀-èdè Nigeria, yàtọ̀ sí ìlú Èkó nìkan." Ó dúpẹ́ lọ́wọ́ Chevron Nigeria Limited, Nigerian National Petroleum Limited (NNPCL) àti Texaco Nigeria Outer Shelf Limited (TNOS) fún àtìlẹ́yìn àti ìgbọ̀wọ́ wọn, èyí tí ó mú àṣeyọrí ìdíje STEAM wáyé. "A mọ rírì ìfarajìn wọn láti máa ṣe ìyànjú ìdàgbàsókè ẹ̀bùn àwọn ọ̀dọ́ akẹ́kọ̀ọ́ wọ̀nyìí àti láti ṣe ìgbélárugẹ ètò ẹ̀kọ́ ní ìlú Èkó," ó ṣe àfikún. STEAM Fun Fest jẹ́ àjọṣepọ̀ láàárín olórí ilé-iṣẹ́ Afìmẹ̀ẹ̀rọṣètò-ẹ̀kọ́ mẹ́rin (4) - 9ijakids, STEM-METS, Edufun Technik, àti Sabiteach.
Ṣíṣe ìrónilágbára fún àwọn SME (òkòwò kékeré àti alábọ́dé) ní ìlú Kwara: Ìpéjọtajà SME Trade Lenda Fọwọ́sowọ́pọ̀ pẹ̀lú Ìjọba Ìlú Kwara àti DTO Foundation fún Ipa Alálòpẹ́ Ó jẹ́ ohun ìwúrí fún Ìpéjọtajà SME ti Trade Lenda láti kéde ìfọwọ́sowọ́pọ̀ rẹ̀ pẹ̀lú Ìjọba Ìlú Kwara àti Dr. Toba Oloyede (DTO) Foundation láti ṣe àtìlẹ́yìn fún ìdàgbàsókè àti ìmúgbòòrò àwọn Òkòwò Kékeré àti Alábọ́dé (SMEs) ní ìlú náà nípasẹ̀ ṣíṣe onígbọ̀wọ́ àwọn olùṣòwò tí wọ́n ní ọjọ́-iwájú 7, àwọn tí wọn yóò máa kópa nínú Ìpéjọtajà SME ti Trade Lenda olókìkí náà ní ìlú Èkó. Àpèjọtajà SME ti Trade Lenda tí wọ́n ṣètò pé yóò wáyé ní ọjọ́ 19 oṣù Kẹjọ jẹ́ àpèjọ àwọn SME, olórí ẹ̀ka iṣẹ́ àti àwọn aṣojú ìjọba tí ó tóbi jùlọ ní orílẹ̀-èdè Nigeria. Irú ìṣonígbọ̀wọ́ yìí ń ṣe àfihàn ìfarajìn tí Ìlú Kwara àti DTO Foundation ní láti ṣe ìrólágbára fún àwọn òkòwò ìbílẹ̀ àti láti ṣe àtìlẹ́yìn fún ìlọsíwájú ètò ọrọ̀ ajé ní ẹkùn náà. Àwọn àjọ méjéèjì ṣe ìdámọ̀ ipa pàtàkì tí àwọn SME ń kó lórí ìdàgbàsókè ètò ọrọ̀ ajé àti ìṣẹ̀dá iṣẹ́. Nípa ṣíṣe ìgbọ̀wọ́ àwọn olùṣòwò 7 tí wọ́n dá yàtọ̀ wọ̀nyìí láti kópa nínú ètò Àpèjọtajà SME ti Trade Lenda, Ìlú Kwara àti DTO Foundation gbèrò láti pèsè ìkànnì oníyebíye fún wọn láti lè ṣe àfihàn àwọn ohun ìṣàmúlò àti iṣẹ́ alátinúdà wọn. Ìpéjọtajà SME ti Trade Lenda ń pèsè àǹfààní aláìlẹ́gbẹ́ fún àwọn olùṣòwò láti mọra kí wọ́n sì ní ìsopọ̀ pẹ̀lú àwọn onímọ̀ọ́ṣe ẹ̀ka iṣẹ́, àwọn tí ó ṣeéṣe kí wọ́n jọ ṣiṣẹ́ pọ̀ àti onírúurú àwọn èèyàn tí wọ́n lè jẹ́ oníbàárà wọn. Nípa kíkópa níbi Ìpéjọtajà SME ti Trade Lenda náà, àwọn olùṣòwò tí wọ́n ṣe onígbọ̀wọ́ fún wọn yóò jẹ àǹfààní òye oníyebíye, wọn yóò rí ìbáṣepọ̀ ajẹmókòwò gidi, tí wọn yóò sì tún mọ àwọn èèyàn síi. Àwọn olùkópa lè máa fojú sọ́nà fún onírúurú àwọn SMEs pẹ̀lú ohun ìṣàmúlò alátinúdà, pẹ̀lú ẹ̀dínwó tí ó yàtọ̀ lórí àwọn ohun ìṣàmúlò wọ̀nyìí. Ìforúkọsílẹ̀ fún Àpèjọtajà Trade Lenda 2023 sì ń lọ lọ́wọ́, tí a sì ń rọ àwọn èèyàn láti gba ìwé-ìwọlé wọn sílẹ̀ báyìí. Gba ìwé-ìwọlé rẹ ní ibí yìí: https://tix.afruca/discover/tradelenda Nípa Trade Lenda Trade Lenda jẹ́ adarí báǹkì orí ẹ̀rọ ayélujára tí ó ní ìfarajìn láti máa ṣe ìrólágbára àwọn òkòwò kékeré àti alábọ́dé (SMEs) ní orílẹ̀-èdè Nigeria. Nípasẹ̀ ààtò ètò owó tí ó jinná, pẹ̀lú ẹ̀yáwó, ìfowópamọ́ àti ìdójútòfò, Trade Lenda ń gbèrò láti mú ìdàgbàsókè ètò ọrọ̀ ajé, ìlómìnira owó àti láti ṣẹ̀dá àwùjọ onídàgbàsókè tí yóò ṣe ìrànwọ́ fún àṣeyọrí SMEs.
Ṣíṣe iṣẹ́ tọ Ọjọ́-iwájú: Ilé-ẹ̀kọ́ nípa Òkòwò ti ìlú Èkó (IOE) yóò máa gba àlejò Ìpàdé àwọn Olùdásílẹ̀ Alòmọ̀-ẹ̀rọ àkọ́ṣe rẹ̀ Ilé-ẹ̀kọ́ olókìkí tí wọ́n ti ń kọ́ nípa Òkòwò ní ìlú Èkó (IOE) yóò máa gba àlejò àwọn òpómúléró ní àwùjọ ẹ̀ka iṣẹ́ onímọ̀-ẹ̀rọ ní Nigeria níbi Ìpàdé àwọn Olùdásílẹ̀ Alòmọ̀-ẹ̀rọ àkọ́ṣe rẹ̀ tí yóò wáyé ní Campus Auditorium rẹ̀ ní Ajah, Lagos, ní Ọjọ́'bọ 17 oṣù Kẹjọ, ọdún 2023. Ìpàdé náà tí àkòrí rẹ̀ jẹ́ "Ṣíṣe iṣẹ́ tọ Ọjọ́-iwájú: Ìmọ̀-ẹ̀rọ, Ìṣàtinúdá, àti Ìṣòwò" ń gbèrò láti kó àwọn olùdásílẹ̀ alòmọ̀-ẹ̀rọ, àwọn olùkówólókòwò, àwọn adarí ẹ̀ka iṣẹ́ àti àwọn alámọ̀dájú, àwọn aṣòfin, àwọn ọ̀mọ̀wé, àti àwọn olùfẹ́ ìmọ̀-ẹ̀rọ papọ̀ láti jọ ya ọjọ́-ọ̀la àyè ìmọ̀-ẹ̀rọ ní Nigeria. Nígbà tí IOE ń bá Techpoint Africa sọ̀rọ̀ lórí ìdí tí wọ́n fi ń ṣètò ìpàdé yìí, Segun Thomas, Olórí, Ìṣẹ̀dá àti Ìṣàtinúdá Ohun-ìṣàmúlò ní IOE, wí pé, "A ti rí pé ọ̀pọ̀ èèyàn ń wọ àyè ilé-iṣẹ́ àdìdeelẹ̀ alòmọ̀-ẹ̀rọ, ṣùgbọ́n àwọn ìpìlẹ̀ tí ó ṣe kókó kò sí níbẹ̀. Onímọ̀-ẹ̀rọ ní àwọn olùdásílẹ̀ kan, ṣùgbọ́n ìmọ̀ nípa ìbáṣepọ̀ láàárín ìṣàkóso òkòwò àti ìmọ̀-ẹ̀rọ sì tún le fún àwọn kan. Ìlépa IOE fún ètò yìí ni láti jẹ́ kí á wá àwọn ọ̀nà àbáyọ tí yóò wà ní ìbámu pẹ̀lú ìnílò àwọn ilé-iṣẹ́ àdìdeelẹ̀ wọ̀nyìí nítorí pé wọ́n ní oríṣiríṣi ìpéníjà. Fún IOE láti mú àwọn ohun ìṣàmúlò àti ọ̀nà àbáyọ jáde báyìí, a ní láti kọ́kọ́ mọ àwọn ìṣòro tí à ń kojú, a sì tún ní láti ní ìfẹnukò láàárín àwọn oníṣẹ́ tí wọ́n wà nínú ètò iṣẹ́ náà." Ó tún ṣe àfikún pé àwọn ń gbìyànjú láti ṣẹ̀dá àyíkà níbi tí àwọn ìnílò àwọn olùkówólókòwò, olùdásílẹ̀, àti àwọn èèyàn tí wọ́n ń gbìyànjú láti mú àkóso bá àyè náà yóò ti ṣe é rí ni, tí wọn yóò sì ti lè fa nǹkan tí yóò yanjú àwọn kókó ìṣòro gbogbo àwọn oníṣẹ́ ní àyè ìmọ̀-ẹ̀rọ jáde ni. Ohun tí o lè fojú sọ́nà fún níbi Ìpàdé àwọn Olùdásílẹ̀ Alòmọ̀-ẹ̀rọ Àǹfààní ìmọ̀ọ̀yàn tí ó ga jùlọ: Ìpàdé yìí yóò pèsè ìkànnì fún àwọn olùkópa láti mọ́ àwọn aṣèpinnu àti àwọn olùdásílẹ̀. Èyí tí yóò fún wọn ní àǹfààní láti lè jọ sọ̀rọ̀ àjùmọ̀ṣòwò papọ̀. Òye láti ọ̀dọ̀ àwọn adarí ẹ̀ka iṣẹ́: Àwọn olùkópa tún lè máa retí láti gbọ́ ọ̀rọ̀ lẹ́nu àwọn akówólókòwò, àwọn olùdásílẹ̀, àwọn aṣòfin àti àwọn olórí ẹ̀ka iṣẹ́ mìíràn, àti àwọn mìíràn. Kí wọ́n máa retí àwọn ìtàkúsọ̀rọ nípa bí a ti lè la onírúurú ìpele ìdàgbàsókè kọjá, bẹ̀rẹ̀ láti ṣíṣe àgbàjọ owó ìbẹ̀rẹ̀ òkòwò dé mímọ ohun tí àwọn olùkówólókòwò ń wá, ṣíṣe àmójútó àfọkànsí, àti pàápàá júlọ, sísa ipa láti yè ní ẹ̀ka iṣẹ́ wọn. Dídásí ìtàkúrọ̀sọ náà: Àwọn olùkópa yóò ní àǹfààní láti dá sí ọ̀rọ̀ tí wọn yóò sì le ṣe àfikún sí ètò ìtẹ̀síwájú àyè alòmọ̀-ẹ̀rọ ní Nigeria. Àwọn ọ̀nà àbáyọ alásọyé láti IOE: Àwọn elétò náà, Ilé-ẹ̀kọ́ nípa Òkòwò ti ìlú Èkó, ṣètò láti mú àwọn ọ̀nà àbáyọ tí àwọn onímọ̀ọ́ṣe yóò darí wáyé látààrí àwọn òye àti ìjíròrò tí wọ́n bá ní nínú ìpàdé náà. Àwọn tí wọ́n ń retí láti sọ̀rọ̀ níbi ìpàdé náà ni àwọn adarí ẹ̀ka iṣẹ́ wọ̀nyìí: Olugbenga Agboola, olùdásílẹ̀ àti Aláṣẹ àti Olùdarí Flutterwave; Dr Ola Brown, Olùdásílẹ̀ àti Aláṣẹ àti Olùdarí HealthCap Africa; Dr Bosun Tijani, olùdásílẹ̀ àti Aláṣẹ àti Olùdarí CcHub; Oswald Guobadia, Amúgbálẹ́gbẹ̀ẹ́ Àgbà Pàtàkì tẹ́lẹ̀ sí Ààrẹ lórí Ìṣàyípadà Ìlò-ayélujára; Ọ̀jọ̀gbọ́n Olayinka David West, Alábàáṣe Díìnì ní Ilé-ẹ̀kọ́ nípa Òkòwò ti ìlú Èkó, láàárín àwọn èèyàn jàǹkàn jàǹkàn mìíràn. Láti kópa nínú Ìpàdé àwọn Olùdásílẹ̀ Alòmọ̀-ẹ̀rọ, àwọn tí wọ́n nífẹ̀ẹ́ sí i lè forúkọsílẹ̀ nípa lílo ọ̀nà àsopọ̀ yìí: https://bit.ly/tech-founders-summit. Àǹfààní láti ṣe ìgbọ̀wọ́ àti láti fi ọjà hàn náà ṣí sílẹ̀ fún àwọn òkòwò tí wọ́n bá ń fẹ́ láti fi èlò àbáyọ wọn hàn níbi ìpàdé náà. Ara àwọn àǹfààní tí ó ṣí sílẹ̀ fún àwọn òkòwò ni ìṣàfihàn tí kò lẹ́gbẹ́, àǹfààní ìmọ̀ọ̀yàn sí i, àti àmújáde ọ̀rọ̀-ìdarí, àti àwọn mìíràn.
Raven Bank ṣe Ìrónilágbára fún àwọn Akẹ́kọ̀ọ́ 400,000 pẹ̀lú 'Feather Internet' tí ó Tayọ-jùlọ - Èlò aṣàsopọ̀-ẹ̀rọ-mọ́-ayélujára aláìlowáyà Ọ̀fẹ́ ní Ọgbà ilé-ìwé Nípasẹ̀ Ètò àtinúdá Feather Internet náà, Raven Bank ti bẹ̀rẹ̀ sí ní lọ́wọ́ sí ẹ̀ka ètò ẹ̀kọ́ nípa pípèsè èlò aṣàsopọ̀-ẹ̀rọ-mọ́-ayélujára aláìlowáyà ọ̀fẹ́ káàkiri àwọn ọgbà ilé-ìwé Nigeria. Àmì Ẹ̀yẹ BAFI, Báǹkì Aṣèṣúná orí Ẹ̀rọ fún ọdún 2022, ni ó ṣí aṣọ lójú Ètò àtinúdá náà ní ọjọ́ Ẹtì níbi ìfilọ́lẹ̀ àkọ́ṣe Raven Feather Internet ní Fáfitì Ignatius Ajuru, Rumolumeli, Port Harcourt ní Ìpínlẹ̀ Rivers. Níbi àjọyọ̀ àṣeyọrí awúnilórí náà, Uchenna Nnodim, Aláṣẹ àti Olùdarí Raven Bank, ṣàfihàn pé èyí jẹ́ ìgbésẹ̀ àkọ́kọ́ sí ìlépa báǹkì náà láti ṣe ìrónilágbára tí yóò pèsè àǹfààní ìṣàsopọ̀ ayélujára ayákánkán ọ̀fẹ́ tí yóò mú iṣẹ́ ètò ẹ̀kọ́ gbòòrò sí i fún àwọn akẹ́kọ̀ọ́ káàkiri àwọn fásitì Ìjọba Àpapọ̀ àti ti Ìlú ní orílẹ̀-èdè náà. Ó ṣàfihàn pé ètò àtinúdá náà jáde gẹ́gẹ́ bí i ètò ìṣàtúnṣe láti yanjú ìsòro ààfọ ẹ̀kọ́ ìmọ̀-ẹ̀rọ tí ó gbalẹ̀ kan, èyí tí àìráyè sí ayélujára déédé dá sílẹ̀, ìdíwọ́ tí ọ̀pọ̀lọpọ̀ àwọn akẹ́kọ̀ọ́ ní Nigeria ń kojú. Nígbà tí ó ń fi àjò ẹ̀kọ́ tiẹ̀ ṣe àkàwé, ó sọ àwọn ìdíwọ́ tí ó kojú bí ó bá fẹ́ wá ìwífún ní orí ayélujára. Èyí, àti ìfarajìn aláìmikàn tí Raven ní láti mú ètò ẹ̀kọ́ owó dàgbà sókè láàárín àwọn Ìran Z àti àwọn tí wọ́n bí láàárín ogun ọdún sí ìbẹ̀rẹ̀ 2000, ni ó jẹ́ kí ètò àtinúdá onírànran yìí ṣe pàtàkì. Ó wí pé, "A rí i pé bí i ìdá 70 nínú ọgọ́ọ̀rún àwọn akẹ́kọ̀ọ́ ilẹ̀ Nigeria ní kò rí àyè sí ayélujára. Èyí jẹ́ nọ́ḿbà tí ó pọ̀. A sì tún mọ̀ dáadáa pé ní ayé ọ̀làjú yìí, iye ìwífún àti ìmọ̀ tí wọ́n wà ní orí ayélujára kò ṣe é fọwọ́ rọ́ sẹ́yìn." "O lè rí àyè sí èyíkéyìí ìmọ̀ tàbí ìwífún lórí ayélujára, torí náà ìráàyè sí ayélujára ṣe pàtàkì fún ìtayọ lẹ́nu ìwé àti ẹ̀kọ́." Nnodim túbọ̀ tọ́ka pé ìfilọ́lẹ̀ àkọ́ṣe náà ní IAUE jẹ́ ìgbésẹ̀ àkọ́kọ́ ètò àtinúdá náà. "Ìfilọ́lẹ̀ wa lónìí (ọjọ́ Ẹtì) ní àyè àkọ́ṣe wa, ṣùgbọ́n a ní àwọn ètò ńlá fún iṣẹ́ àkànṣe náà. Mo ti sọ tẹ́lẹ̀ pé a fẹ́ nawọ́ sí àwọn akẹ́kọ̀ọ́ 400,000 ó kéré jù, a sì ti ya àwọn ibi 26 mìíràn tí à ń ṣètò láti mú ọwọ́jà dé." "À ń bá àwọn alákòóso àwọn ibi mìíràn wọ̀nyìí sọ̀rọ̀ lọ́wọ́, tí ìtàkurọ̀sọ̀ náà sì ń lọ ní wẹ́rẹ́wẹ́rẹ́. Èrò wa ni láti bẹ̀rẹ̀ iṣẹ́ ní àwọn àyè wọ̀nyìí títí ìdáméjì ọdún 2024," ó ṣe àfikún. Ìfilọ́lẹ̀ aláṣẹ Raven Feather Internet bẹ̀rẹ̀ pẹ̀lú ìdánilẹ́kọ̀ọ́ onísọ̀rọ̀-ǹ-gbèsì wákàtí kan tí Adarí Ètò Owó ní Raven, ìyẹn Chidinma Maduwesi ṣe ìgbàlejò rẹ̀, pẹ̀lú àwọn ìtàkurọ̀sọ̀ adùnmọ́ni lórí àwọn àkòrí tí ó dá lé ìfowópamọ́, ìkówólókòwò, ìṣòwò, àti àwọn mìíràn. Uchenna Nnodim tí ó jẹ́ Aláṣẹ àti Olùdarí Raven, Aṣàkóso ẹ̀rọ Ìsanwó Ọjà Raven, ìyẹn Benjamin Idisi, àti Kelechi Godfrey, Olùkọ́ni nípa Ètò-owó ni wọ́n wà nínú ìgbìmọ̀ ìdánilẹ́kọ̀ọ́ pàtàkì náà. Eré tí àwọn eléré àṣàyàn ṣe ni ó fa ojú àwọn akẹ́kọ̀ọ́ mọ́ra nígbà tí ètò náà yóò fi fẹ́ parí. Ọ̀jọ̀gbọ́n Okey Okechukwu, Igbákejì Olórí ilé-ẹ̀kọ́ ní Fásitì Elétò-ẹ̀kọ́ ti Ignatius Ajuru náà wà níbi ìfilọ́lẹ̀ náà. Nínú ọ̀rọ̀ rẹ̀, ó lu àwọn alákòóso ní Raven lọ́gọ ẹnu fún àṣeyọrí iṣẹ́ wọn lórí ìṣètò àti ìmúṣẹ ètò àtinúdá Feather Internet nínú ọgbà ilé-ẹ̀kọ́. Bákan náà, ó tún yin báǹkì náà pé ó yan ilé-ẹ̀kọ́ náà fún àkọ́ṣe iṣẹ́ àkànṣe náà. Ó tún rọ àwọn akẹ́kọ̀ọ́ láti ṣe àmúlò àǹfààní ayélujára ọ̀fẹ́ ní inú ọgbà, tí ó sì tún ṣe àfikún pé ayélujára kò ní ọrọ̀ ajẹmẹ́kọ̀ọ́wé nìkan ṣùgbọ́n ó tún ń ṣí ojú àwọn akẹ́kọ̀ọ́ sí àwọn ìmọ̀ọ́ṣe amáyérọrùn tí ó pọ̀, èyí tí yóò ró wọn lágbára títí ẹ̀kọ́ wọn àti lẹ́yìnwá. Nígbà tí ó ń ṣe ìtẹnumọ́ ipa pàtàkì tí Feather Internet ní, Nnodim wí pé, "Ètò yìí ní àfojúsùn láti ní ipa ńlá ní ayé àwọn akẹ́kọ̀ọ́ ilẹ̀ Nigeria ní pàtó." "Ó ní àfojúsùn láti fún àwọn akẹ́kọ̀ọ́ ilẹ̀ Nigeria 400,000 ní àyè sí ayélujára ọ̀fẹ́ ní ojoojúmọ́; ìfilọ́lẹ̀ àkọ́ṣe ni èyí àti pé ibì kan ni; à ń gbèrò láti mú u lọ sí àwọn Fásitì mìíràn. Pàtàkì rẹ̀ ni láti ṣe àrídájú pé àwọn akẹ́kọ̀ọ́ ráàyè sí ayélujára fún ètò ẹ̀kọ́ wọn, fún ìṣèwádìí kí wọ́n sì tún lè rí àyè sí èyíkéyìí ìmọ̀ tí wọ́n bá nífẹ̀ẹ́ sí." Bí ó ṣe ń sọ èrò tí wọ́n ní lọ́kàn lórí orúkọ náà, ó tọ́ka pé ìyẹ́ ẹyẹ ìwò aládé orí igi, èlò aṣèdámọ̀ ilé-iṣẹ́ náà, ni ó mú orúkọ náà wáyé. Bí àwọn ìyẹ́ apá rẹ̀ ṣe ti yára tó ni ó wú ìgbìmọ̀ náà lórí láti fi àwọn ìyẹ́ rẹ̀ fún ìtakùn tí ó kọjá àwọn ìpínlẹ̀, èyí tí yóò ṣe àtúnṣe ìbáṣepọ̀ orí ẹ̀rọ ní orúkọ. Láti mọ̀ sí i nípa ètò aláyìídà Feather Internet ti Raven Bank kí o sì darapọ̀ mọ́ ìrìn-àjò olókìkí yìí, tẹ̀lé Raven Bank lórí @theravenbank káàkiri gbogbo àwọn ìkànnì. Nípa Báǹkì Raven: Raven Bank "Raven" àbí "RMFB" jẹ́ báǹkì orí ẹ̀rọ ayélujára tí ó ń pèsè ètò owó tí ó yára, tí ó ní ààbò tí ó sì ṣe é fọkàn tán fún àwọn èèyàn ilẹ̀ Africa bẹ̀rẹ̀ láti Nigeria. "Báǹkì àwọn Èèyàn ilẹ̀ Africa" - Raven Bank jẹ́ aṣáájú ọgbọ́n àtinúdá, wọ́n ní ìfarajìn láti mú àtúnṣe bá ìṣàsopọ̀ àti ẹ̀kọ́ látààrí Ètò Feather Internet onírànran rẹ̀. Pẹ̀lú ìfarajìn aláìmikàn sí ṣíṣe ìrónilágbára fún àwọn akẹ́kọ̀ọ́ àti láti dí ààfo ẹ̀kọ́ ìmọ̀ ẹ̀rọ, Raven Bank níran ayé níbi tí ìmọ̀-ẹ̀rọ ti ń mú ayé dẹrùn tí ó sì ń koná mọ́ àlá àwọn èèyàn. Ṣe ìgbàsílẹ̀ ohun èlò ìmúṣẹ́ṣe Báǹkì Raven.
Fóònù ayárabíàṣá alágbèéká Infinix NOTE 30 Ilé-iṣẹ́/Gbọ̀ngá-iṣẹ́ Infinix Mobile Limited (àwọn) Olórí Aṣẹ̀ẹ̀yaṣẹ́ Ẹ̀yà iṣẹ́ Infinix Ìgbìmọ̀ Ẹ̀yà iṣẹ́ Ìgbìmọ̀ Ẹ̀yà iṣẹ́ Infinix (Kunwei Dong, Dong Xie, Yongliang Yao, Chaonian Zhang, Xinling Xiao) Ohun-ẹ̀yẹ Olúborí ní Ẹ̀yà iṣẹ́ Ohun ìṣàmúlò/Ohun èlò ilé & ohun èlò Ìgbéròyìnjáde aloná Fóònù alágbèéká ayárabíàṣá Infinix NOTE 30 jẹ́ fóònù alágbèéká tí wọ́n ṣe ẹ̀yà iṣẹ́ rẹ̀ láti máa ṣiṣẹ́ pẹ̀lú àwọn ìtakùn alágbèéká. Ìrísí fóònù náà pẹlẹbẹ, kò sì pariwo. Ó tún ní aṣààbò fún bátírì tí wọ́n fi ohun èlò méjì ọ̀tọ̀ọ̀tọ̀ ṣe ẹ̀yà iṣẹ́ rẹ̀, ìyẹn gílàsì àti awọ lásán.
Glovo na Jumia Food, Bolt Food àti àwọn mìíràn láti di ọ̀kan nínú àwọn alábàáṣe ìfọjàjíṣẹ́ fún Chicken Republic ní Nigeria Glovo ti kéde ìbáṣepọ̀ tí yóò sọ ọ́ di ọ̀kan nínú àwọn alábàáṣe ìfọjàjíṣẹ́ fún Chicken Republic ní orílẹ̀-èdè Nigeria lónìí. Ìbáṣepọ̀ náà, tí ó bẹ̀rẹ̀ ní oṣù Kẹjọ, yóò mú Chicken Republic máa ṣiṣẹ́ pẹ̀lú Glovo, tí yóò mú ìbáṣepọ̀ pẹ̀lú Jumia Food àti Bolt Food wá sí òpin. Ní àfikún, ìbáṣepọ̀ náà lè tún ràn dé Ghana, níbi tí àwọn ilé-iṣẹ́ méjéèjì ti ń ṣiṣẹ́. Ní orílẹ̀-èdè Nigeria, Glovo ń ṣiṣẹ́ ní ìlú Èkó, Ìbàdàn àti Abuja lọ́wọ́lọ́wọ́, níbi tí ó ti ń ṣiṣẹ́ pẹ̀lú àwọn ẹ̀ka Chicken Republic 58. Ní ìdàkejì, Chicken Republic ń ṣiṣẹ́ ní àwọn ẹ̀ka tí ó lé ní 300 jákèjádò orílẹ̀-èdè Nigeria, tí èèyàn yóò sì máa ṣe ààhin pé bóyá ìbáṣepọ̀ yìí ni ó fa ìmúgbòòrò tí Glovo ṣe káàkiri Nigeria. Ṣùgbọ́n, àwọn aláṣẹ ní Glovo ti ń ṣe àtẹ̀mọ́ ìfẹ́ tí wọ́n ní láti gbájú mọ́ ìlú Èkó, Ìbàdàn àti Abuja. Kofi Abunnu, Aláṣẹ àti Olùdarí Food Concepts fi ìrètí tí ó ní pé ìbáṣepọ̀ náà yóò mú ìrírí àwọn oníbàárà dára sí i hànde, tí yóò sì tún mú ìfọjàjíṣẹ́ dára sí i, nígbà ti Lamide Akinola, Adarí Ìṣàkóso tí wọ́n ṣẹ̀ṣẹ̀ yàn fún Glovo Nigeria náà fi ìdùnnú rẹ̀ nípa ìbáṣepọ̀ náà hàn. "Láti ìgbà tí a ti kọ́kọ́ fọwọ́sowọ́pọ̀ pẹ̀lú Chicken Republic ní oṣù Karùn-ún ọdún 2022, a ti ṣe àfihàn pé a ní ipá láti pèsè ìjíṣẹ́ tí ó yára kánkán tí ó sì tayọ fún àwọn oníbàárà wọn. Nítorí náà, ohun ìwúrí ni ó jẹ́ fún wa pé Chicken Republic, adarí Ilé-ìtaúnjẹ Ayáraṣiṣẹ́ (IAs) ní orílẹ̀-èdè Nigeria, ti mọ rírì ìmọ̀ọ́ṣe wa tí wọ́n sì yàn wá," Akinola dáhùn. Láti ìgbà tí wọ́n ti wọ ọjà orílẹ̀-èdè Nigeria ní ọdún 2021, Glovo ti ń tiraka gidigidi láti gbòòrò sí i, pẹ̀lú àwọn àwòrán ìpolówó káàkiri àwọn ìlú tí wọ́n ti ń ṣiṣẹ́. Níbi àbẹ̀wò kan nínú oṣù Karùn-ún ọdún 2023 kan tí Oscar Pierre, ẹni tí ó jẹ́ Aláṣẹ àti Olùdarí Glovo, ṣe ni ó ti ṣe àlàyé pé ìlépa ilé-iṣẹ́ náà ni láti di ògbóǹtarìgì akópa ní ẹ̀ka iṣẹ́ ayárafọjàjíṣẹ́ ní orílẹ̀-èdè Nigeria. Ní báyìí, Glovo Nigeria ti gba àwọn afọjàjíṣẹ́ tí ó lé ní 1000 àti àwọn òṣìṣẹ́ bí i 50 ní orílẹ̀-èdè náà. Ní àfikún, Pierre ṣe àfihàn pé ilé-iṣẹ́ àdìdeelẹ̀ náà ti ná owó tí ó ju mílíọ̀nù $3 lọ ní orílẹ̀-èdè Nigeria, kódà bí ó tún ti ṣe ń ṣe àlàyé pé ìlépa àkọ́kọ́ ilé-iṣẹ́ náà ni láti ní àwọn oníbàárà tí ó pọ̀ sí i kí ó sì tún mú àwọn iṣẹ́ rẹ̀ dára sí i. Olùṣàkóso ẹ̀ka orílẹ̀-èdè ti Glovo Nigeria ní ìrètí pé ìbéèrè fún ìfọjàjíṣẹ́ ní kíákíá yóò túbọ̀ wà bí ó tilẹ̀ jẹ́ pé owó ìṣètò iṣẹ́ pọ̀ gan.
X (ń jẹ́ Twitter tẹ́lẹ̀) fẹ́ bá ọ yanjú owó iṣẹ́ amòfin rẹ̀ Nígbà tí ìròyìn ìfàkalẹ̀ Bosun Tijani fún ipò mínísítà tán kiri, ìdùnnú gbalẹ̀ ní àyè iṣẹ́ alòmọ̀-ẹ̀rọ ní orílẹ̀-èdè Nigeria. CcHub, ibùdó iṣẹ́ alòmọ̀-ẹ̀rọ tí ó tóbi jùlọ ní ilẹ̀ Nigeria tí Tijani bẹ̀rẹ̀ ní Yaba, ìlú Èkó ni ó ti kó ipa ribiribi nínú ìṣàgbédìde àwọn ilé-iṣẹ́ alòmọ̀-ẹ̀rọ ńláńlá ní orílẹ̀-èdè náà. Níní irú èèyàn bí i Tijani tí ó ń ṣojú àwùjọ náà ní ipò ti mínísítà mú ọpọlọ dání nítorí ó mọ tìfuntẹ̀dọ̀ ìṣẹ̀lẹ̀ tí àwọn òpómúléró ẹ̀ka iṣẹ́ náà ń kojú. Sùgbọ́n àwọn kan tí wọ́n wí pé kò nífẹ̀ẹ́ ìlú rẹ̀ látààrí ìfiléde kan tí ó fi sí orí ìkànnì X (Twitter tẹ́lẹ̀) nípa orílẹ̀-èdè Nigeria ni wọ́n ti ń ṣe iyèméjì lórí ìfàkalẹ̀ rẹ̀. ""Nigeria" jẹ́ àmì ìdánimọ̀ tí ó burú jáì fún orúkọ èèyàn. Kí á pa ìfẹ́ ìlú tì fún ìṣẹ́jú kan ná - àmì ìdánimọ̀ yẹn jẹ́ ìfagbára ṣòfò gbáà. Ìwé ìrìnnà kejì láti ìlú òkèèrè gan ò tilẹ̀ tó láti fọ "ẹ̀ṣẹ̀" náà mọ́. Ó tọrọ àforíjìn nígbà tí wọ́n ń ṣe àyẹ̀wò fún ipò mínísítà fún un tí ó sì ṣe àlàyé pé àwọn ìṣẹ̀lẹ̀ ní àsìkò náà ni ó mú òun ṣeàwọn ìfilède náà. Èmi àti àwọn akẹgbẹ́ mi ti jiyàn. "Kò yẹ kí ó tọrọ àforíjìn kankan nítorí kò ṣe nǹkankan tí kò dára." "Yóò dára fún un bí ó bá lè gbé iṣẹ́ gorí bí ó ṣe pàtàkì ara rẹ̀." Kínni o ò bá ti ṣe bí ó bá ṣe pé ìwọ ni Tijani? Fi àwọn ìtàn wọ̀nyìí bẹ̀rẹ̀ ọjọ́ Ajé rẹ̀: Ètò tí X ní láti bá ọ yanjú owó iṣẹ́ amòfin rẹ̀ Wema + Nigeria fẹ́ ṣe ìfilọ́lẹ̀ àwọn ibùdó iṣẹ́ alòmọ̀-ẹ̀rọ Àwọn Ìyọniníṣẹ́ ní Big Cabal Media X máa bá ọ yanjú owó iṣẹ́ amòfin rẹ̀ bí wọ́n bá lé ọ lẹ́nu iṣẹ́ fún ìfiléde rẹ Ní ọjọ́ Àìkú 6, oṣù Kẹjọ ọdún 2023 ní ọ̀gá ní X (Twitter tẹ́lẹ̀), ìyẹn Elon Musk fi léde pé, "Bí agbanisíṣẹ́ rẹ kò bá ṣe dáadáa sí ọ lẹ́nu iṣẹ́ rẹ̀ nítorí ìfiléde rẹ tàbí nítorí o fẹ́ràn nǹkan lórí ìkànnì yìí, a máa sanwó iṣẹ́ fún aṣojú òfin rẹ. Kò sí gbèdéke o. Dákun jẹ́ kí á mọ̀." Ṣé kì í ṣe pé X wà nínú òbítíbitì gbèsè báyìí? Ìṣesí àkọ́kọ́ nígbà tí mo rí ìfiléde orí Twitter yìí, àbí ìfiléde náà ni "Ẹ̀rín àríntàkìtì", ìdí sì rè é. X jẹ gbèsè owó àyè ilé-iṣẹ́ $136,250 ní olú-iléeṣẹ́ wọn tí ó wà ní San Fransisco, USA lọ́wọ́lọ́wọ́. Ìròyìn kan láti New York Times tilẹ̀ ń ṣàfihàn pé X ò san owó àyè ilé-iṣẹ́ ní gbogbo àwọn ọ́fíìsì tí ó ní káríayé gẹ́gẹ́ bí i ìgbésẹ̀ ìgèwónàá. Ìyẹn nìkan kọ́: X àti Elon Musk ń kojú àwọn ẹjọ́ tí ó gbà tó gbèsè owó mílíọ̀nù $14 tí wọ́n kò tí ì san. Àwọn òṣìṣẹ́ tí wọ́n lé lẹ́nu iṣẹ́ láì sí owó gbà-má-bínú fún ìtán-àdéhùn-iṣẹ́ náà ń pè wọ́n lẹ́jọ́ fún mílíọ̀nù $500. Kí á wò ó láti òkèèrè: Bí a bá bojú wẹ̀yìn wo díẹ̀ nínú àwọn nǹkan tí Musk ti ṣe, ìfiléde rẹ̀ jọ ti alábòsí. Ní oṣù Kọkànlá ọdún 2022, ó lé onímọ̀-ẹ̀rọ X kan tí ó pè é jáde fún ìfiléde aláṣìṣe kan tí ó ṣe nípa X dànù. Ọ̀pọ̀lọpọ̀ àwọn òṣìṣẹ́ ni wọ́n tún ṣe àwọn ìfiléde pé wọ́n lé àwọn dànù lẹ́nu iṣẹ́ nítorí wọ́n ṣe àfihàn àwọn gbólóhùn tí kò bára mu nípa X tí Musk sọ. Dúró: Kí o tó ṣe ìfiléde tí ó lè gba iṣẹ́ lọ́wọ́ rẹ yẹn, rántí Musk kí o sì rántí bí o ṣe máa ń sọ nǹkan ní ọjọ́ kan tí yóò sì yí ọkàn rẹ̀ padà ní ọjọ́ kejì. Big Cabal Media dín àwọn òṣìṣẹ́ rẹ̀ kù pẹ̀lú 19% Big Cabal Media, ìyá ilé-iṣẹ́ fún TechCabal, Zikoko àti Citizen ti ní kí ìdá 19% àwọn òṣìṣẹ́ rẹ̀ ó máa lọ ilé wọn látààrí "ọjà tí kò rẹ́rìn-ín." Nínú àtẹ̀jáde ilé-iṣẹ́ alábẹ́lé tí ó fi ṣọwọ́ sí àwọn òṣìṣẹ́, Aláṣẹ àti Olùdarí Big Cabal Media, Tọ̀míwá Aladekomo wí pé, "Ìpinnu ti òní kò dùn mọ́ni rárá, ṣùgbọ́n ipa àti iṣẹ́ tí àwọn tí wọ́n máa fi wá sílẹ̀ ti ní ni yóò máa jẹ́ ohun ìwúrí fún wọn. Fún àwa tí a kù, ẹ mọ̀ pé a ṣì ní ìfarajìn bí i ti àtẹ̀yìnwá láti ṣe àgbédìde ọ̀kan lára àwọn òkòwò agbéròyìnjáde pàtàkì ní ilẹ̀ Africa. Iṣẹ́ náà kò dúró, tí yóò sì jẹ́ ohun ìwúrí fún un yín láti dá sí i." Citizen, ẹ̀ka atẹ̀ròyìnjáde ilé-iṣẹ́ náà tí ó gbájú mọ́ ètò ìṣèjọba àti òṣèlú ní yóò fara gbá ìyọniníṣẹ́ yìí jùlọ. Ilé-iṣẹ́ náà wí pé, "Ní àyè òkòwò mìíràn, a gbèrò fún Citizen láti lo oṣù 12-18 láti wá àwọnọ̀nà ìmówówọlé alálòpẹ́." Bí ó ti ṣe ṣe àkọọ́lẹ̀ ìdá ìdàgbàsókè 180% níbi owó àmúwọlé ọdún-sí-ọdún ní ìparí ìdáméjì àkọ́kọ́ fún ọdún òkòwò náà, àwọn ìṣòro ọrọ̀ ajé bí i àìrówó ìrànwọ́ àti ètò ọrọ̀ ajé tí ń fà lẹ́yìn ni ó kóbá àwọn àfojúsùn fún owó àmúwọlé. Big Cabal Media yóò gbájú mọ́ TechCabal báyìí àti TechCabal Insights àtí Zikoko. Orílẹ̀-èdè Nigeria ní ìbáṣepọ̀ pẹ̀lú Wema Bank láti ṣe ìfilọ́lẹ̀ àwọn ibùdó iṣẹ́ orí ayélujára Ìjọba àpapọ̀ orílẹ̀-èdè Nigeria ni ó ti ní àjọṣepọ̀ pẹ̀lú Wema Bank láti ṣe ìfilọ́lẹ̀ àwọn ibùdó iṣẹ́ orí ayélujára ní àwọn ìpínlẹ̀ méje. Bí ọ̀rọ̀ tí Olusola Abiola, Olùṣàkóso Ìwífún fún Igbákejì Ààrẹ orílẹ̀-èdè Nigeria, Kashim Shettima ṣe fihàn, àwọn ibùdó iṣẹ́ náà yóò ṣe ìrónilágbára ìmọ̀ọ́ṣe orí ẹ̀rọ fún àwọn ọ̀dọ́ mílíọ̀nù kan ní orílẹ̀-èdè náà. Ó ṣe àfihàn pé àwọn aṣojú Wema Bank àti igbákejì ààrẹ ni wọ́n mú àbá ètò alátinúdà náà wáyé lẹ́yìn ìpàdé tí ó wáyé láìpẹ́ ní ìlú Abuja. Ó bẹ̀rẹ̀ pẹ̀lú ìpínlẹ̀ Èkó àti Borno: ìfilọ́lẹ̀ ààtò àkọ́kọ́ àwọn ibùdó iṣẹ́ náà máa wáyé ní ìpínlẹ̀ Èkó àti Borno tí àwọn ìpínlẹ̀ mìíràn, tí Ọ̀yọ́ àti Cross River wà nínú wọn yóò máa gba tiwọn lẹ́yìnwá. Tí wọ́n pé àkòrí rẹ̀ ní FGN/ALAT Digital and SkillNnovation Hub, yóò ṣe àtìlẹ́yìn fún "àwọn ọ̀dọ́ alòmọ̀-ẹ̀rọ tí wọ́n nífẹ̀ẹ́ tí ó tayọ sí àwọn ètò alátinúdà orí ẹ̀rọ, tí wọ́n sì ní ìrètí láti wakọ̀ ìtẹ̀síwájú fún ìmọ̀ ẹ̀rọ, nípa pípèsè ọ̀nà àbáyọ ajẹmówó, ìdánilẹ́kọ̀ọ́ àti àǹfààní sí àwọn ìbáṣepọ̀ tí ó ní ètò."
Ìjọba Àpapọ̀ ní Àjọṣepọ̀ pẹ̀lú Wema Bank Láti Dá àwọn SkillNovation Hub sílẹ̀ Káàkiri àwọn Ìpínlẹ̀ Wema Bank, báǹkì adarí ọgbọ́n àtinúdá ní Nigeria ti fọwọ́sowọ́pọ̀ pẹ̀lú Ìjọba Àpapọ̀ orílẹ̀-èdè Nigeria láti dá àwọn ibùdó iṣẹ́ ẹ̀rọ ayélujára àti ìmọ̀ọ́ṣe alátinúdá káàkiri àwọn ìpínlẹ̀ ní orílẹ̀-èdè náà, pẹ̀lú àfojúsùn láti ṣe ìrónilágbára onímọ̀ọ́ṣe nípa ẹ̀rọ ayélujára àti àwọn ìmọ̀ọ́ṣe tí ó wúlò mìíràn fún àwọn ọ̀dọ́ mílíọ̀nù kan. Wọ́n fẹnukò lórí ètò àtinúdá náà, tí ó ń jẹ́ FGN/ALAT Digital SkillNovation Hub níbi ìpàdé láàárín àwọn aṣojú báńkì náà àti Igbákejì Ààrẹ Kashim Shettima ní ìlú Abuja ní ìbámu pẹ̀lú ìfarajìn sí ìṣàkóso Ààrẹ Bola Tinubu láti ṣẹ̀dá àwọn iṣẹ́ alòmọ̀-ẹ̀rọ fún àwọn ọ̀dọ́ orílẹ̀-èdè Nigeria. Láti ọdún sí ọdún ni Wema Bank ti jẹ́ aṣáájú amáyìídà onímọ̀-ẹ̀rọ ní ẹ̀ka iṣẹ́ ìfowópamọ́, tí ó sì ní ìfarajìn sí àṣà ìṣàtinúdá, ìkẹ́kọ̀ọ́ àti ìdàgbàsókè. Adarí Ìṣàkóso àti Aláṣẹ àti Olùdarí Wema Bank, ìyẹn Moruf Oseni wí pé wọ́n piyamọ ètò alátinúdà náà láti mú àyípadà bá bí àwọn ọ̀dọ́ olùṣòwò àti òṣìṣẹ́ ṣe ń lo ìmọ̀ ẹ̀rọ, ìṣòwò àti ìdàgbàsókè ìmọ̀ọ́ṣe ni. "Digital & SkillNovation Hub náà ń ṣe àfihàn ìfarajìn wa láti mú irú àwùjọ onídàgbàsókè tí yóò ṣe ìrólágbára fún àwọn Ọ̀dọ́ Olùṣòwò Onímọ̀-ẹ̀rọ, àwọn Ọ̀dọ́ Olùṣòwò Alámùútọ̀runwá, àti àwọn Ọ̀dọ́ Òṣìṣẹ́ tí wọ́n ń mú ìdàgbàsókè bá ètò ọrọ̀ ajé àti ìdàgbàsókè alálòpẹ́ jákèjádò orílẹ̀-èdè náà. Ìkànnì alákòóso náà yóò ṣe àmúlò àwọn irinṣẹ́ ìmọ̀-ẹ̀rọ, àwọn ìmọ̀-ẹ̀rọ àti àwọn èlò iṣẹ́ tí ó tayọ jùlọ láti mú àwọn iṣẹ́ onímọ̀-ẹ̀rọ, àjọṣepọ̀ àti pínpín ìwífún yá fáfá," Oseni ṣe àfikún. Nínú ọ̀rọ̀ kan láti ọ́fíìsì Igbákejì Ààrẹ, Digital SkillNovation Hub náà yóò kọ́kọ́ ṣí ní ìpínlẹ̀ Èkó àti Borno, tí Katsina, Cross-River, Anambra, Oyo àti Kano yóò sì ṣí tẹ̀lé wọn. Ètò àtinúdá náà gbèrò láti pèsè ọ̀nà àbáyọ ajẹmówó, ìdánilẹ́kọ̀ọ́, àti ìráàyè sí àwọn ìbáṣepọ̀ elétò, síṣe ìrólágbára fún àwọn ọ̀dọ́ òṣìṣẹ́ láti di èèkàn pàtàkì ní iye àpapọ̀ òṣìṣẹ́ orílẹ̀-èdè Nigeria, pàápàá júlọ àwọn tí wọ́n ètò Àgùnbánirọ̀ fi ránṣẹ́. Ọ̀rọ̀ náà tún ṣe àfikún pé àwọn onímọ̀ọ́ṣe yóò jẹ́ alámọ̀ràn àwọn SME (òkòwò kékeré àti alábọ́dé) 500,000 káàkiri Nigeria, nígbà tí àwọn olùkọ́ni yóò pèsè ìdánilékọ̀ọ́ àti ètò ṣíṣe ìtẹ̀síwájú ìmọ̀ọ́ṣe fún ìdàgbàsókè òkòwò. Lábẹ́ ètò náà, wọn yóò pèsè ẹ̀bùn owó ìṣiṣẹ́ nípasẹ̀ ètò alájọṣe láàárín Ìjọba Àpapọ̀ àti WEMA Bank, tí wọ́n ti máa fún àwọn SME àti àwọn olùṣòwò alòmọ̀-ẹ̀rọ ní mílíọ̀nù ₦500. Àwọn FGN/ALAT Digital SkillNovation Hub yóò máa gbájú mọ́ kíkọ́ àwọn ọ̀dọ́ mílíọ̀nù kan ní ìmọ̀-ẹ̀rọ àìrídìmú, ìṣàkóso ohun ìṣàmúlò, ìṣàtúpalẹ̀ òkòwò, ìkodùẹ̀rọ lórí àkójọpọ̀ orísun ìmọ kọ̀mpútà, àti ìṣẹ̀yàaṣẹ́ ohun ìṣàmúlò, nípa lílo àwọn àkànṣe èlò iṣẹ́.
ISACA ń Siṣẹ́ pọ̀ pẹ̀lú Ilé-ẹ̀kọ́ nípa Òkòwò ti Onitsha láti ṣe Ìrónilágbára Àwọn Ìmọ̀ọ́ṣe àti Ìwé-ẹ̀rí tí ó ń Tà-lọ́wọ́ fún àwọn Akẹ́kọ̀ọ́ Àjọ onímọ̀-ẹ̀rọ ní àgbáyé, ISACA àti Ilé-ẹ̀kọ́ nípa Òkòwò ti Onitsha, tí ó wà ní Ìpínlẹ̀ Anambra ní orílẹ̀-èdè Nigeria ni wọ́n ti kéde ìbáṣepọ̀ ajẹmẹ́kọ̀ọ́wé láti fún àwọn akẹ́kọ̀ọ́ ní àǹfààní láti mú ìrírí ìkẹ́kọ̀ọ́ wọn dára sí i pẹ̀lú ètò aláìlẹ́gbẹ́ tí ó ń pèsè àwọn ìmọ̀ọ́ṣe àti ìwé-ẹ̀rí tí ó ń tà wàràwàrà kí wọ́n lè bẹ̀rẹ̀ iṣẹ́ wọn nínú àyẹ̀wò Ìmọ̀-ẹ̀rọ Ìwífún orí ayélujára, ààbò orí ayélujára, ìmọ̀-ẹ̀rọ aṣẹ̀ṣẹ̀jáde, ètò ìṣàkóso àti àsírí bíbò. ISACA mú Ètò Ìbáṣepọ̀ Ajẹmẹ́kọ̀ọ́wé wáyé láti pèsè àwọn àǹfààní ìkẹ́kọ̀ọ́ síwájú síi nípasẹ̀ àwọn ìmọ̀ọ́ṣe oníkòópa tí wọ́n máa nílò láti bẹ̀rẹ̀ iṣẹ́ ní Ìmọ̀-ẹ̀rọ Ìwífún orí ayélujára, àyẹ̀wò Ìmọ̀-ẹ̀rọ Ìwífún orí ayélujára, ewu , ààbò, dátà, ààbò orí ayélujára, ètò ìṣàkóso àbí àṣírí bíbò. Àwọn ìṣe wa wà ní ìbámu pẹ̀lú ìfarajìn ọlọ́jọ́ pípẹ́ tí ISACA ní láti fi ara fún àwọn ètò àti ìbáṣepọ̀ àgbáyé tí yóò mú èrè bá àwùjọ, tí yóò ṣe ìgbàmọ́ra, tí kò sì ní sí ojúsàájú, àti nínú ẹ̀ka iṣẹ́ àti jù bẹ́ẹ̀ lọ. Gẹ́gẹ́ bí ara ìbáṣepọ̀ yìí, ISACA yóò pèsè ètò ìjọ́mọ-ẹgbẹ́ àti àwọn ààtò ìwé-ẹ̀rí ìdókòwò àti ìmọ̀-ẹ̀rọ aṣẹ̀ṣẹ̀jáde, tí ìwọ̀nyìí wà nínú wọn, Oníwèé-ẹ̀rí Aṣàyẹ̀wò àwọn Ẹ̀rọ Ìwífún (OAẸI), Ìgbàwé-ẹ̀rí ní Ìṣàkóso Ewu àti àwọn Ẹ̀rọ Ìwífún (OAEẸI), Oníwèé-ẹ̀rí Olùṣàkóso Ààbò Ìwífún (OOAI), Oníwèé-ẹ̀rí Onísẹ́-ẹ̀rọ Ọ̀nà àbáyọ Ààbò Dátà (OOỌAD), Ìgbàwé-ẹ̀rí ní Ìmọ̀-ẹ̀rọ Aṣẹ̀ṣẹ̀jáde (IIA), Alábàáṣe Oníwèé-ẹ̀rí Ìmọ̀-ẹ̀rọ Ìwífún (AOII) àti bẹ́ẹ̀ bẹ́ẹ̀ lọ ní ẹ̀dínwó fún àwọn akẹ́kọ̀ọ́ Ilé-ẹ̀kọ́ nípa Òkòwò ti Onitsha. "Gẹ́gẹ́ bí i àjọ olùkọ́ni àgbáyé, ISACA ní ìgbàgbọ́ nínú agbára ṣíṣẹ̀dá ìsopọ̀ àti àwùjọ láti mú ipa ẹ̀kọ́ tí à ń pèsè fún àwọn akẹ́kọ̀ọ́ àti onímọ̀ọ́ṣe tí à ń bá ṣiṣẹ́ gbòòrò sí i," Jeff Angle, Olùdarí Àgbà ní ISACA ní ẹ̀ka Ìdàgbàsókè Ẹ̀kọ́-ìwé àti Òṣìṣẹ́. "Inú wa dùn fún ìbáṣepọ̀ wa pẹ̀lú Ilé-ẹ̀kọ́ nípa Òkòwò ti Onitsha àti àwọn ìgbésẹ̀ ńlá tí a lè jọ gbé papọ̀ láti ṣí àwọn ọ̀nà ìkẹ́kọ̀ọ́ àti iṣẹ́ tuntun fún àwọn akẹ́kọ̀ọ́ àti láti ní àwọn ìtàkúrọ̀sọ onítumọ̀ nípa ìgbẹkẹ̀lé orí ẹ̀rọ ayélujára." "Ilé-ẹ̀kọ́ nípa Òkòwò ti Onitsha (IOO) jẹ́ ètò àtinúdá ti a ṣètò láti ṣe àmúlò àwọn èlò iṣẹ́ ajẹmẹ́kọ̀ọ́wé tí ó tọ́ láti mú ìdàgbàsókè bá àti láti kọ́ àkójọ àwọn ẹ̀bùn ní ẹ̀ka ìṣòwò, ilé-iṣẹ́ àti olùṣòwò ní ìlú olówò Onitsha ní Ìpínlẹ̀ Anambra, Nigeria àti àwọn agbègbè rẹ̀. Láti ó lé ní ọdún 50 kọjá sẹ́yìn, ISACA ti mú ìtẹ̀síwájú bá ẹ̀bùn àwọn ọ̀dọ́, ìmọ̀ọ́ṣe àti ìkẹ́kọ̀ọ́ nínú ìmọ̀-ẹ̀rọ pẹ̀lú ìwé-ẹ̀rí, ẹ̀kọ́ àti àwùjọ láti mú ìlọsíwájú bá iṣẹ́ wọn àti láti mú àyípadà bá àwọn ilé-iṣẹ́ wọn. Inú wa dùn fún ìbáṣepọ̀ pẹ̀lú ISACA yìí àti ipa aláyìídà tí yóò ní lórí àwọn onímọ̀ọ́ṣe fún ìgbẹkẹ̀lé orí ẹ̀rọ ayélujára ní ẹkùn Gúúsù ìlà-oòrùn ilẹ̀ Nigeria," Ọ̀jọ̀gbọ́n Olusegun 'Dapo Sogbesan, Olùdarí Gbogbogbo ní Ilé-ẹ̀kọ́ nípa Òkòwò ti Onitsha fèsì. Ní àfikún, gẹ́gẹ́ bí i ara ìbáṣepọ̀ yìí, ẹ̀ka ẹ̀kọ́ àti àwọn ọmọ ẹgbẹ́ Ilé-ẹ̀kọ́ nípa Òkòwò ti Onitsha àti ISACA Ẹ̀ka Abuja yóò jọ ṣiṣẹ́ pọ̀ ní àwọn àyè iṣẹ́, àwọn ìdánilẹ́kọ̀ọ́ àti àwọn ètò mìíràn tí yóò ṣe ìgbélárugẹ pínpín èrò, ìmọ̀ àti ọ̀nà ìṣe tí ó dára jùlọ. "Gẹ́gẹ́ bí ara ìgbésẹ̀ elétò ẹ̀ka Abuja, ìgbìmọ̀ ajíròrò ìbáṣepọ̀ ajẹmẹ́kọ̀ọ́wé wa ti mú ìdàgbàsókè bá ìwòye ISACA gẹ́gẹ́ bí i olórí ìmọ̀-ẹ̀rọ olókòwò láàárín àwùjọ ẹlẹ́kọ̀ọ́ ní Ìwọ̀-oòrùn Africa tí wọ́n sì mú ìbáṣe àti ìmòye láàárín àwọn ẹlẹ́kọ̀ọ́ àti òníṣẹ́ pọ̀ sí i. Inú wa dùn láti ṣe àjọyọ̀ àkọ́kọ́ onírúurú ìbáṣepọ̀ ajẹmẹ́kọ̀ọ́wé tí yóò wá sí Gúúsù Sahara Africa," Emmanuel Omoke, Ààrẹ Ẹ̀ka ISACA Abuja dáhùn. Nípa ISACA ISACA® (www.isaca.org) jẹ́ àwùjọ àgbáyé tí ó ń mú ìdàgbàsókè bá àwọn èèyàn àti àwọn àjọ bí wọ́n ti ṣe ń ṣe àwárí ìgbẹkẹ̀lé orí ẹ̀rọ ayélujára. Láti ó lé ní ọdún 50 kọjá sẹ́yìn, ISACA ti fún àwọn èèyàn àti ilé-iṣẹ́ ní ìmọ̀, àwọn ìwé-ẹ̀rí, ẹ̀kọ́, ìdánilẹ́kọ̀ọ́ àti àwùjọ láti lè tẹ̀síwájú nínú iṣẹ́ wọn, mú àyípadà bá ilé-iṣẹ́ wọn, àti láti ṣẹ̀dá àyè díjítà tí ó ṣe é fọkàn tán tí ó sì ní àṣà ìṣe. ISACA jẹ́ àjọ onímọ̀ọ́ṣe àgbáyé àti ilé-iṣẹ́ ìkẹ́kọ̀ọ́ tí ó ń ṣàmúlò ìmọ̀ọ́ṣe àwọn ọmọ ẹgbẹ́ rẹ̀ tí wọ́n ju 170,000, tí wọ́n ń ṣiṣẹ́ ní àwọn ẹ̀ka ìgbẹkẹ̀lé orí ẹ̀rọ ayélujára bí i ààbò ìwífún, ètò ìṣàkóso, ìṣèdánilójú, ewu, àṣírí bíbò àti ìwọ̀n ìmúdára. Ó ní ojú ní àwọn orílẹ̀-èdè 188, pẹ̀lú àwọn ẹ̀ka 225 káàkiri àgbáyé. Nípasẹ̀ ìdásílẹ̀ rẹ̀ One In Tech, ISACA ń ṣe àtìlẹ́yìn ẹ̀kọ́ Ìmọ̀-ẹ̀rọ Ìwífún àti ọ̀nà iṣẹ́ fún àwọn èèyàn tí wọ́n kò ní tó àti àwọn tí wọ́n wọ́pọ̀ lẹ́nu iṣẹ́ kan. Nípa Ilé-ẹ̀kọ́ nípa Òkòwò ti Onitsha "Ilé-ẹ̀kọ́ nípa Òkòwò ti Onitsha (IOO) jẹ́ ètò àtinúdá ti a ṣètò láti ṣe àmúlò àwọn èlò iṣẹ́ ajẹmẹ́kọ̀ọ́wé tí ó tọ́ láti mú ìdàgbàsókè bá àti láti kọ́ àkójọ àwọn ẹ̀bùn ní ẹ̀ka ìṣòwò, ilé-iṣẹ́ àti olùṣòwò ní ìlú olówò Onitsha ní Ìpínlẹ̀ Anambra, Nigeria àti àwọn agbègbè rẹ̀. Nígbà tí ó jẹ́ pé àwọn ìnílò pàtàkì kan ní ìlú náà àti ìpínlẹ̀ Anambra, ilẹ̀ Nigeria ní pàtó ni o mú ìdásílẹ̀ rẹ̀ wáyé, àfojúsùn àti ìlépa rẹ̀ ni láti di Gbọ̀ngán fún ẹ̀kọ́ tí ó peregede tí yóò di mímọ̀ káàkiri. Èyí tí yóò máa pèsè oríṣiríṣi ètò ìdarí, iṣẹ́-ọwọ́, ẹ̀kọ́ ajẹmókòwò, ìmọ̀ọ́ṣe àti àwọn ètò oníṣẹ́ tí wọ́n fi ètò gbé kalẹ̀ fún ẹ̀yà àwọn akẹ́kọ̀ọ́ tí yóò wá síbẹ̀. Ilé-ẹ̀kọ́ yìí ń mú àwọn akẹ́kọ̀ọ́ kọjá yàrá ìkẹ́kọ̀ọ́ láti mọ̀ nípa bí ó ṣe ń lọ ní ayé òkòwò gan ni. Wọ́n ń ṣàmúlò ipa àwọn olùṣàkóso àti àwọn olórí láti yanjú àwọn ìpènijà. Wọ́n ń mú àwọn èèyàn mọ dídarí ìròrí ọ̀nà àbáyọ tí ìyẹn yóò sì ṣe àrídájú pé àwọn òkòwò ní ipa elétò láti ṣe àṣeyọrí.
Àwọn ajìjàgbara agbọ̀nàẹ̀bùrúwayélujára kéde ogun ayélujára ní Nigeria Apple máa ṣe ìfilọ́lẹ̀ èlò afọ̀rọ̀jèèyàn Onímọ̀-àtọwọ́dá tiẹ̀, tí yóò sì máa jẹ́ Apple GPT. Apple ní ọ̀nà tí ó fi máa ń dara pọ̀ mọ́ àṣà ìmọ̀-ẹ̀rọ tí yóò sì tún mú àwọn aṣàmúlò rẹ̀ gbàgbọ́ pé ìmọ̀-ẹ̀rọ náà kò tí wà tẹ́lẹ̀. Èmi tilẹ̀ fẹ́ mọ bí yóò tí ṣe ṣe Apple GPT. Ó ṣeni láàánú pé kò lè wá láìpẹ́ rárá. Bí ọ̀pọ̀ àwọn nǹkan, Apple ń fi ara balẹ̀ tí kò sì ní jẹ́ kí ojú ó kan óun láti fi ìmọ̀-ẹ̀rọ àbí àbùdá tí kò pé síta. Bí ó tilẹ̀ jẹ́ pé àbọ̀ Bloomberg sọ fún ní oṣù Keje pé Apple GPT lè jáde síta 2024, aṣètúpalẹ̀ ní Apple, Ming-Chi Kuo sọ pé ọdún tí yóò jáde sí jìnnà réré. Ìgbàkúùgbà tí yóò bá jáde, mo mọ̀ pé àwọn olùfẹ́ Apple yóò wá ọ̀nà láti jẹ́ kí Apple GPT mú àwọn èlò afọ̀rọ̀jèèyàn Onímọ̀-àtọwọ́dá mìíràn kò tilẹ̀ ṣáájú ìfilọ́lẹ̀ ti Apple Nígbà tí à ń dúró de Apple láti tẹkọ̀ Ìmọ̀-àtọwọ́dá létí, ohun tí mo ní fún ọ lónìí rè é: Worldcoin ò dẹ̀yìn lẹ́yìn Kenya Àwọn agbọ̀nàẹ̀bùrúwayélujára fẹ́ gbógun ti Nigeria Worldcoin gbèrò láti túbọ̀ máa ṣe àyẹ̀wò ẹyinjú ni Kenya Ní Ọjọ́'bọ 2 oṣù Kẹjọ, ọdún 2023, àwọn aláṣẹ ilẹ̀ Kenya dá àwọn iṣẹ́ Worldcoin dúró, ó jẹ́ iṣẹ́ àkànṣe owó àkósódù/àká dátà àkósódù tí ó fẹ́ ṣẹ̀dá ibi ìpamọ́ dátà aṣèdámọ̀ fún gbogbo èèyàn ní orílẹ̀ ayé nípa ṣíṣe àyẹ̀wò ẹyinjú wọn. Bí wọ́n ti ṣe dá wọn lọ́wọ́ kọ́ tó, Worldcoin ò dẹ̀yìn rárá. Dúró ná, kínni Worldcoin? Bí gbogbo iṣẹ́ àkànṣe Worldcoin náà bá sì tún ń rú ọ lójú, o lè ṣe àyẹ̀wò àlàyé ṣókí níbí yìí. Àmọ́ ṣá, Worldcoin sọ fún TechCrunch pé òun ń lo àkókò "ìdádúró" yìí "láti wá àwọn ètò ìgbaniwọlé àti ìṣàkóso èrò tí ó dára ju tẹ́lẹ̀ lọ. Èyí wà ní àfikún sí "[ṣíṣe] iṣẹ́ pẹ̀lú àwọn alákòóso ìlú láti jẹ́ kí irú àwọn ìgbésẹ̀ ààbò àti ìfarajìn tí Worldcoin ń lòdi mímọ̀ dáadáa." Sam Altman, ẹni tí ó jẹ́ Aláṣẹ àti Olùdarí OpenAI ni alájọdásílẹ̀ Worldcoin, àwọn èèyàn ilẹ̀ Kenya tí ó lé ní 350,000 ni wọ́n ti forúkọsílẹ̀ fún ètò náà. Ọ̀gọ̀ọ̀rọ́ àwọn èèyàn ni wọ́n ti rí tí wọ́n ń tò láti ṣe àyẹ̀wò ẹyinjú wọn fún owó àjẹmọ́nú fún ìforúkọsílẹ̀. Owó tí ó pọ̀ sì ni: Bẹ́ẹ̀ni, ká má parọ́. Bí ó sì ṣe jẹ́ pé Worldcoin ṣe ìfilọ́lẹ̀ aláṣẹ ní ọ̀sẹ̀ bí i mélòó sẹ́yìn ni, ó ti rí owó ìrànwọ́ mílíọ̀nù $500. Kí á wò ó láti òkèèrè: Ọ̀rọ̀ tí Worldcoin fi léde kò sọ pé àwọn iṣẹ́ rẹ̀ ní Kenya ti wà ní ìdádúró. Fún àkọọ́lẹ̀, ó wí pé, "Pẹ̀lú àkíyèsí tí ó pọ̀ àti ìgbìyànjú láti dín àwọn èrò kù, a ti dá ètò ìṣẹ̀rí ìdánimọ̀ dúró fún ìgbà díẹ̀." Ó yani lẹ́nu, Eliud Owalo tí ó jẹ́ mínísítà fún Ìmọ̀-ẹ̀rọ Ìwífún àti Ìbánisọ̀rọ̀ ti sọ pé àwọn ìṣe Worldcoin ò lòdì sí òfin, kí wá ni ó fa àyípadà òjijì náà? Àwọn agbọ̀nà-ẹ̀bùrúwayélujára ń fojú sun èlò amúṣẹ́dẹrùn pàtàkì Nigeria Ẹgbẹ́ ajìjàgbara agbọ̀nàẹ̀bùrúwayélujára kan tí wọ́n pé ara wọn ní Anonymous Sudan ni wọ́n ń gbèrò ìkọlù orí ayélujára tí yóò mú jàḿbá bá àwọn èlò amúṣẹ́-ẹ̀rọ-ayélujára-dẹrùn ní Nigeria. Àjọ Aṣètòìdàgbàsókè Ìmọ̀-ẹ̀rọ Oníwìífún ní ilẹ̀ Nigeria lápapọ̀ (NITDA), sọ nínú ìròyìn ìfiléde kan pé òun fura àwọn ìṣeṣí àwọn ajìjàgbara agbọ̀nàẹ̀bùrúwayélujára náà tí ó sì sọ fún àwọn èèyàn láti gbáradì fún àwọn ìkọlù orí ayélujára láti ọ̀dọ̀ ẹgbẹ́ náà. Kí lódé tí wọ́n fi dójú lé orílẹ̀-èdè Nigeria? Mo wọ yára ẹgbẹ́ náà lórí ìkànnì Telegram, tí wọ́n sì sọ pé inú Nigeria ló ń bí àwọn nítorí pé ó pinnu láti "fara mọ́ àwọn Afipágbàjọba Faransé tí ó sì Dojú ìjà kọNiger." Wọ́n ṣàfihàn ara wọn bí i ajìjàgbara agbọ̀nàẹ̀bùrúwayélujára ilẹ̀ Africa tí wọ́n ń pilẹ̀ ogun orí ayélujára fún gbogboàwọn Mùsùlùmí àgbáyé tí wọ́n ti fìyà jẹ. Báwo ni kí ẹ̀rù ṣe ti bà ọ́ tó? Atamátàsé ni Anonymous Sudan. Wọ́n kọlu Kenya láìpẹ́ yìí tí wọ́n sì rí àyè gbọ̀nà ẹ̀bùrú wọ òpọ́-ìwọlé sí eCitizen, níbi tí àwọn èèyàn ilẹ̀ Kenya ti lè rí àyè sí àwọn ètò bí i ìsọdọ̀tun ìwé-àṣẹ ìwakọ̀ àti ìsọdọ̀tun ìwé-ìwọ̀lú. Wọ́n ti kọlu MTN tẹ́lẹ̀: Ní àárọ̀ Ọjọ́'rú 2 oṣù Kẹjọ, ọdún 2022, "Nigeria gbáradì lónìí" ni wọ́n kọ sí orí ìkànnì Telegram wọn. Nígbà tí yóò fi di ọ̀sán, ẹgbẹ́ náà kéde pé òun ti kọlu "ìtakùn ìbánisọ̀rọ̀ olórí afẹ́fẹ́ MTN ní Nigeria. Àkíyèsí ìdáṣẹ́dúró ní apá kan àti ìfàsẹ́yìn ńlá yóò wà. Kínni ohun tí orílẹ̀-èdè Nigeria ń ṣe sí èyí? Ìgbìmọ̀ aṣèdáhùn àti ìgbáradì pàjáwìrì orí ẹ̀rọ kọ̀mpútà ti NITDA ti gba àwọn ilé-iṣẹ́ ìjọba ní ìmọ̀ràn lórí àwọn ọ̀nà tí wọ́n lè gbà láti dènà àwọn ìkọlù láti Anonymous Sudan, ṣùgbọ́n bí àwọn ìgbésẹ̀ wọ̀nyìí yóò bá ṣiṣẹ́ lóòótọ́, ìgbẹ̀yìn ni yóò dun olókùú àdá.
Ìṣekóríyá fún àwọn Ọ̀dọ́ Ọlọ́gbọ́n-àtinúdá ilẹ̀ Africa: STEAM Fun Fest 2023 Ṣe Àkọsílẹ̀ Ẹ̀kọ́ STEAM Tuntun! Apá kẹta ètò STEAM Fun Fest tí ó wáyé ní ọjọ́ 22 oṣù Keje, ọdún 2023 ni ó ti mú èso rere jáde, èyí tí ó fa ojú àti ọkàn àwọn ẹgbẹẹgbẹ̀rún àwọn ọ̀dọ́ ọlọ́gbọ́n-àtinúdá, àwọn olùyanjú ìsòro, àti àwọn olórímọ́ra. Ayẹyẹ olókìkí yìí, tí àjọṣepọ̀ onírànran Titi Adewusi (9ijaKids), Jadesola Adedeji (STEM METS), Uchenna Onwumaegbu-Ugwu (Edufun Technik), Wale Ogunjobi (Sabiteach), Kunmi Adenipebi (Gamr), àti Bukola Akingbade (Kucheza) mú ètò náà wáyé, ṣe tó bí òkìkí rẹ̀ ti kàn tó gẹ́gẹ́ bí i àjọ̀dún STEAM tí ó tóbi jùlọ ní ilẹ̀ Africa, èyí tí ó ń mú ìfẹ́ fún ìmọ̀ Sáyẹ́nsì, Ìmọ̀-ẹ̀rọ, Iṣẹ́-ẹ̀rọ, Iṣẹ́-ọnà, àti Ìṣirò (STEAM) gbilẹ̀ láàárín àwọn ọ̀dọ́. Èròńgbà àkọ́kọ́ fún STEAM Fun Fest ni láti ṣe ìrónilágbára fún àwọn ìran tí ó ń bọ̀ pẹ̀lú àwọn ìmọ̀ọ́ṣe àti ìmọ̀ tí wọ́n máa nílò láti yè ní ọjọ́ ọ̀la iṣẹ́ àti ayé díjítà. Níbi ayẹyẹ náà, àwọn olùkópa tí wọ́n ju 4000 lọ ni wọ́n ní àǹfààní láti gbájú mọ́ onírúurú àwọn ètò iṣẹ́ láti ìmọ̀-ẹ̀rọ nípa èlò afìṣejèèyàn, ìyaṣẹ́ géèmù, ìmọ̀-ẹ̀rọ afèèyànságbègbè afarajòótọ́ orí ẹ̀rọ, àti ìṣàwòṣe 3D sí ìfàwòránṣènìyàn, ìyaṣẹ́ àwòrán, àti àwọn ìdánwò sáyẹ̀nsì. Àjọ̀dún náà ní àfojúsùn láti mú ọ̀nà ìṣàròjinlẹ̀, ìyanjú ìṣòro, àti agbára àjọṣepọ̀ gbilẹ̀, tí yóò sì mú ìfẹ́ ẹ̀kọ́ STEAM pọ̀ sí i lọ́kàn àwọn ọmọdé láti ọdún 7-15. Ayẹyẹ náà bẹ̀rẹ̀ pẹ̀lú ọ̀rọ̀ ìṣáájú láti ẹnu Iyin Aboyeji (Aláṣẹ àti Olùdarí Future Africa) tí ó sọ pé pàtàkì ẹ̀kọ́ STEAM ni fún àwọn ìsínwẹẹrẹ tí wọ́n ní ìmọ̀ STEAM ní ọ̀kọ̀ọ̀kan ẹ̀ka iṣẹ́ wọn láti lè ní àjọṣepọ̀ láti pèsè ọ̀nà àbáyọ sí àwọn ìṣòro àwùjọ tí ó ní ipa lórí àwọn èèyàn dípò kí wọ́n máa pa ìmọ̀ náà mọ́ra. Àwọn àkókò ìtàkúrọ̀sọ ìgbìmọ̀ mìíran wáyé láti ẹnu àwọn onímọ̀ọ́ṣe bí i Malik Afegbua, Aláṣẹ àti Olùdarí Slick City; Bode Abifarin, Aláṣẹ àti Olùdarí Flutterwave; Oreoluwa Lesi, Olùdásílẹ̀ WTEC; Lanre Bamisebi, ED Access Corporation àti Jola Aderemi-Makinde, Google àti àwọn mìíràn. Ayẹyẹ ọdún yìí ní àwọn àfikún tuntun sí ètò náà bi i Ìdíje STEAM Pitch, àti Abala nípa Iṣẹ́ Ìmọ̀-ẹ̀rọ níbi tí àwọn ọmọdé ti bá àwọn onímọ̀ọ́ṣe láti àwọn ilé-iṣẹ́ alòmọ̀-ẹ̀rọ ńláńlá bí i Interswitch, MainOne, Jumia, Utiva, Flutterwave, àti AltSchool sọ̀rọ̀ ní oríjorí nípa àwọn iṣẹ́ alòmọ̀-ẹ̀rọ. Fún Ìdíje STEAM Pitch, àwọn aláṣekágbá mẹ́fà tí wọ́n kún fún àwọn ọmọ ọdún 9-15 ni wọ́n polówó àwọn ọ̀nà àbáyọ láti yanjú àwọn ìṣòro tí ó jẹ mọ́ Ìṣàtúnlò, Agbègbè, Ìṣàlòpẹ́, àti Agbára Onísọdọ̀tun. Kamdilichukwu Chukwuneta, ọmọkùnrin ọmọ-ọdún-mẹ́sàn-án láti Grace Saint School, Ìkòròdú ni o jáwé olúborí Ìdíje STEAM Pitch, tí ó sì mú ẹ̀rọ ayárabíàṣá àgbélétan tuntun àti ẹ̀bùn owó ₦400,000 lọ sílé. Títí ilẹ̀ ọjọ́ náà fi sú, onírúurú àwọn ètò aládùn ni ó ṣẹlẹ̀ níbi ayẹyẹ náà — yára ìdánwò STEAM, àyè Ìṣèdárayá-orí-ayélujára, ìfèlòabẹ́yẹfò-kékeré-gbá-bọ́ọ̀lù, àti àwọn afisẹ́hàn STEAM tí ó ju 30 lọ. Yàrá-ìdánwò STEAM mú àwọn ọmọdé mọ ìmọ̀ Ìkodù, ìmọ̀ nípa Iṣẹ́-ẹ̀rọ, ìmọ̀ nípa Èlò-afìṣejèèyàn, àwọn Ìdánwò Sáyẹ̀nsì, Ìfàwòránṣènìyàn, ìmọ̀ OI/AA (Ojú-ìwò Ìsẹ̀rọmáṣàmúlò/Amúrìírí-Aṣàmúlò-dùn), àwọn Irinṣẹ́ Ìmọ̀-àtọwọ́dá, àti Ìṣẹ̀dá Géèmù. Àwọn elétò ayẹyẹ náà dá ọpẹ́ pàtàkì lọ́wọ́ àwọn onígbọ̀wọ́ pàtàkì: Access Bank, Argentil Capital, Lotus Bank, Flutterwave, Kibo, Flour Mills, The Place Restaurant, Hyde Energy, A.G Leventis, Àjọ elétò Ìbánisọ̀rọ̀ ní ilẹ̀ Nigeria (AIN/NCC), àti MTN. STEAM Fun Fest 2023 wá sí ìmúṣẹ pẹ̀lú àtìlẹ́yìn adúróṣinṣin yín. Bí STEAM Fun Fest 2023 ṣe ń lọ sí òpin, ipa tí ó ní gbalẹ̀ kọjá ọjọ́ ayẹyẹ náà. Ìfẹ́ ẹ̀kọ́ STEAM tí wọ́n ti gbìn sí inú àwọn ọkàn kéékéèké náà, pẹ̀lú ìlépa aláìdẹ̀yìn fún ọgbọ́n àtinúdá àti ìkẹ́kọ̀ọ́ ń ṣe àrídájú pé ọjọ́-ọ̀la Nigeria yóò dára, yóò túbọ̀ gbòòrò sí i tí àǹfààní aláìlópin yóò sì wà jantirẹrẹ. Ẹ jẹ́ kí á túbọ̀ máa ṣe àjọyọ̀ kí a sì máa ṣe àtìlẹ́yìn fún irú àwọn ètò àtinúdá bí i STEAM Fun Fest, bí wọ́n ṣe ń fún àwọn ọlọ́gbọ́n àtinúdá wẹẹrẹ ní kóríyá tí wọ́n ṣe ìrónilágbára fún wọn láti ṣe àtúntò ọjọ́-ọ̀la fún àwọn ìran tí wọ́n ń bọ̀.
Wọ́n fa Bosun Tijani ti CcHub kalẹ̀ fún ipò mínísítà lábẹ́ ìṣàkóso ìjọba Ààrẹ Tinubu Ààrẹ Bola Tinubu ti mú Bosun Tijani, alájọdásílẹ̀ àti Aláṣẹ àti Olùdarí ibùdó iṣẹ́ alòmọ̀-ẹ̀rọ tí ó tóbi jùlọ ní orílẹ̀-èdè Nigeria, Co-Creation Hub (CcHub), nínú ìṣí kejì ààtò àwọn mínísítà rẹ̀. Ìfàsílẹ̀ yìí tọ́ka àyípadà kúrò níbi ààtò tí ó máa ń kún fún àwọn oníṣẹ́ olóṣèlú, àwọn gómìnà tí wọ́n ti jẹ sẹ́yìn àti àwọn ọmọ ẹgbẹ́ ìgbìmọ̀ aṣòfin. Tijani tí wọ́n bí ní ọjọ́ 20 oṣù Keje, ọdún 1977 bẹ̀rẹ̀ ìrìn-àjò ìmọ̀-ẹ̀rọ rẹ̀ pẹ̀lú dípílómà ní Ìmọ̀ Ẹ̀rọ Ayárabíàṣá, àti Ìwé-ẹ̀rí ìkẹ́kọ̀ọ́gbòye àkọ́kọ́ onímọ̀ Sáyẹ̀nsì nínú Ètò ọrọ̀-ajé láti Fásitì Jos. Ó tẹ̀síwájú pẹ̀lú ẹ̀kọ́ ìwé rẹ̀ pẹ̀lú Ìkẹ́kọ̀ọ́gbòye kejì ní Ìṣàkóso àti àwọn Ẹ̀rọ Ìwífún láti Ilé-ẹ̀kọ́ nípa Òkòwò ti Warwick àti Ẹ̀kọ́ Ìmòye ní Ìdàgbàsókè Ètò ọrọ̀-ajé àti ọgbọ́n Àtinúdá ní Fásitì Leicester. Ìrírí ajẹmọ́ṣẹ́ Tijani náà tún wúni lórí jọjọ. Láti ṣíṣe iṣẹ́ gẹ́gẹ́ bí i Olùṣàkóso Ìdàgbàsókè Òkòwò pẹ̀lú DeliveryKing sí ṣíṣe iṣẹ́ gẹ́gẹ́ bí i Adarí Ìfọjàjíṣẹ́ (Africa) pẹ̀lú Ètò Ìmúṣẹ́yá àwọn Ilé-iṣẹ́ Kéékéèké ní Àgbáyé (GMEAP/EIIAK) ti Hewlett Packard (HP), ìdásí rẹ̀ tí àyè ìmọ̀-ẹ̀rọ jinlẹ̀ gan. Ó ti ṣe àkóso àwọn gbọ̀ngán ìkẹ́kọ̀ọ́ káàkiri ilẹ̀ Africa tí ó sì ti pilẹ̀ àwọn iṣẹ́ àkànṣe pàtàkì, èyí tí àbẹ̀wò àkọ́kọ́ tí Mark Zuckerberg ṣe sí Nigeria àti gúúsù-Sahara Africa pẹ̀lú ìpàdé-tàkúrọ̀sọ pẹ̀lú Bill Gates, Olùdásílẹ̀ Microsoft wà nínú wọn. Lábẹ́ ìdarí Tijani, CcHub ti gbòòrò láti Yaba tí ó jẹ́ orísun ìpìlẹ̀ rẹ̀ láti máa ṣe ìràpíngbàkóso àwọn ibùdó iṣẹ́ alòmọ̀-ẹ̀rọ ńlá káàkiri ilẹ̀ Africa, tí ó sì sọ ọ́ di aṣètò ìrànwọ́ onímọ̀-ẹ̀rọ fún ìdàgbàsókè tí ó ń ṣe ìgbélárugẹ ilẹ̀ Africa, tí ó sì ń ṣe ìrónilágbára fún àwọn èèyàn pẹ̀lú àwọn irinṣẹ́, àwọn àwùjọ àti owó ìbẹ̀rẹ̀ òkòwò tí wọ́n máa nílò láti bẹ̀rẹ̀ àwọn òkòwò onípa. Pẹ̀lú owó ìrànwọ́ bílíọ̀nù naira kan fún ìdàgbàsókè, CcHub ń kówó lé àwọn olùdásílẹ̀ aṣẹ̀ṣẹ̀-bẹ̀rẹ̀ tí wọ́n ń ṣẹ̀dá àwọn ohun ìṣàmúlò alátinúdà ní ẹ̀ka ẹ̀kọ́ àti ètò ìlera ní ilẹ̀ Africa. Bosun Tijani gẹ́gẹ́ bí i Mínísítà fún Ìbánisọ̀rọ̀ àti Ètò ọrọ̀-ajé Díjítà? Bí wọ́n ṣe ti fa Bosun Tijani kalẹ̀ ń ṣipẹ̀ pé wọ́n ń wò ó fún ipò Mínísítà fún Ìbánisọ̀rọ̀ àti Ètò ọrọ̀-ajé Díjítà. Ìgbésẹ̀ yìí bá àfojúsùn Ààrẹ Tinubu lórí àyè ìmọ̀-ẹ̀rọ ní àsìkò ìpolongo ìbò rẹ̀ mu, ṣùgbọ́n ìyẹn nìkan kọ́ ni àṣàyàn tí ó wà. Ìrírí gbòòrò tí Tijani ní àti ìròrí ìṣatínúdá rẹ̀ lè mú kí ó jẹ́ olùfigagbága pàtàkì fún àwọn ipò mínísítà mìíràn. Ìmọ̀ tí ó ní nínú ètò ọrọ̀-ajé, pẹ̀lú ìmọ̀ọ́ṣe onímọ̀-ẹ̀rọ tí ó ní jẹ́ kí ó di òǹwápò aláfiyèsí tí ó lè máa àmójútó àwọn ọ́fíìsì mínísítà tí ó jẹmọ́ ìdàgbàsókè ètò ọrọ̀ ajé àbí ẹ̀kọ́. Ṣùgbọ́n, ní ti àyè ipò mínísítà tí à ń gbèrò, àkójọ iṣẹ́ Bosun Tijani nìkan kọ́ ni àṣàyàn kan ṣoṣo láàárín àwọn tí wọ́n fà kalẹ̀ fún ipò mínísítà. Àkójọ iṣẹ́ Olubunmi Tunji-Ojo náà tayọ gẹ́gẹ́ bí i olùdíje fún ipò mínísítà fún Ìmọ̀-ẹ̀rọ Ìwífún àti ọ̀nà Ìbánisọ̀rọ̀. Pẹ̀lú ìmọ̀ àmọ̀dùnjù nínú iṣẹ́-ẹ̀rọ ìbánisọ̀rọ̀ àti ẹ̀rọ iná, àṣeyọrí lẹ́nú iṣẹ́ gẹ́gẹ́ bí i Aláṣẹ àti Olùdarí Matrix IT Solutions Limited, àti ìrírí ètò ìṣèlú gẹ́gẹ́ bí i ọmọ ẹgbẹ́ Ilé Aṣojúṣòfin, àwọn àṣeyọrí Tunji-Ojo bá ipò náà mu dáadáa ni. Ìfàkalẹ̀ àwọn adarí alòmọ̀-ẹ̀rọ bí i Tijani lè jẹ́ ìrètí ayípadà ní àyè ìṣèlú ní Nigeria. Kì í ṣe pé ó ń ṣe ìtẹ́wọ́gbà pàtàkì ẹ̀ka ìmọ̀-ẹ̀rọ nìkan, ṣùgbọ́n ó tún ń ṣíná fún ìṣèjọba tí ó ní ọgbọ́n àtinúdá tí ó sì ń ronú ọjọ́-ọ̀la. Bí ilé Aṣòfin ṣe ń bá ètò àyẹ̀wò lọ, àwùjọ onímọ̀-ẹ̀rọ àti orílẹ̀-èdè ní àpapọ̀ ń dúró dé ìpinnu ìkẹyìn pẹ̀lú ìtara, pẹ̀lú ìrètí fún ọjọ́-iwájú níbi tí ìmọ̀-ẹ̀rọ àti ọgbọ́n àtinúdá yóò gba àyè ààrin gbungbun ìdàgbàsókè ní orílẹ̀-èdè Nigeria.
CcHub ti gba àjà 5 ní ọ́fíìsì tí ó wà ní Yaba pẹ̀lú àwọn irinṣẹ́ American Spaces tuntun Ọ̀gá Aṣojú Ìjọba ilẹ̀ United States F. John Bray ti kéde ní kùtùkùtù lónìí pé Co-Creation Hub ni yóò jẹ́ alábàáṣe tí ó ní àṣẹ fún ṣíṣe ètò American Spaces ní Yaba, Lagos. Pẹ̀lú àwọn 700 Spaces ní àwọn orílẹ̀-èdè 152 ní àgbáyé, American Spaces ń pèsè àwọn agbègbè níbi tí àwọn àlejò ti lè ní ìbáṣe kí wọ́n sì mọ̀ sí i nípa United States. #CGBray: A ṣẹ̀rí ìfifún aláìlẹ́gbẹ́ fún @Cc_HUB gẹ́gẹ́ bí i alábàáṣe wa láti ṣètò àti láti darí ohun Pàtàkì tuntun #AmericanSpace ní Co-Creation Hub ní Lagos— U.S. Mission Nigeria (@USinNigeria) ọjọ́ 28 oṣù Kẹwàá, ọdún 2016 Ọ́fíìsì American Spaces ń ṣẹ̀dá tí ó sì ń ṣe ìrànlọ́wọ́ àwọn ìkànnì àrídìmú ìgbàlódé fún ìṣàkóso ìbáṣe ìlú òkèèrè onígbogboogbò pẹ̀lú àwọn èrò ìlú òkèèrè àfojúsùn láti lè ṣe ìrànlọ́wọ́ fún àwọn ìlépa òfin òkèèrè United States. Nípa ṣíṣe àmúlò ìmọ̀-ẹ̀rọ papọ̀ pẹ̀lú àwọn ọnà ẹlẹ́wà, Spaces náà ń pèsè àwọn àyè àfojúrí aláyìídà tí ó ní ìwò àti ìmọ̀lára America. Gẹ́gẹ́ bí àbọ̀ ọdọọdún American Spaces ti ọdún 2015 ṣe sọ, ó ní àwọn àtúnṣe kọ̀ọ̀kan tí yóò di ṣíṣe sí Spaces náà ní ọdún yìí. Méjì nínú àwọn àtúnṣe náà ni ìmúdójúìwọ̀n ayélujára fún ìbáṣe orí ẹ̀rọ àti ìmọ̀-ẹ̀rọ tí yóò fi àyè gba ìṣètò ìpàdé orí ayélujára. Síbẹ̀ àjà mìíràn tí wọ́n fi kún àyè iṣẹ́ wa ní #Yaba jẹ́ kí ó di àwọn àjà 5 ní àpapọ̀. Àṣeyọrí ńlá fún #Yaba & #Tech ní #Nigeria. Ìfisọ́kàn Àkọ́kọ́ #AmericanSpace ní #WestAfrica. Èyí yóò mú àjọṣepọ̀ àti ìráàyèsí ṣiṣẹ́.! Pẹ̀lú ìbáṣepọ̀ tuntun pẹ̀lú Ilé-iṣẹ́ United States ní orílẹ̀-èdè yìí, CcHub ti ní àpapọ̀ àjà márùn-ún ní àyè iṣẹ́ tí ó wà ní Yaba, Lagos. Ó kù tíún kí Bosun Tijani àti ìgbìmọ̀ CcHub ó kúkú ra odidi ilé náà tí ó wà láàárín ibùdó iṣẹ́ alòmọ̀-ẹ̀rọ.
Ilé-iṣẹ́ akówólókòwò-gbàpín-òwò ilẹ̀ South Africa ti ṣe àgbàjọ owó tí ó ju mílíọ̀nù $10 fún owó ìrànwọ́ ìfìmẹ̀ẹ̀rọṣètòolé àti ilẹ̀ Ilé-iṣẹ́ akówólókòwò-gbàpín-òwò ilẹ̀ South Africa, REdimension Capital ti ṣe àgbàjọ owó tí ó ju mílíọ̀nù $10 lọ fún owó ìrànwọ́ àkọ́ṣàgbajọ rẹ̀, REdimension Real Estate Technology and Sustainability Fund I. Ìparí owó ìrànwọ́ gbígbà àkọ́kọ́ nìyìí, èyí tí ó ka Rand Merchant Bank, Investec Property Fund, àti Growthpoint Properties gẹ́gẹ́ bí i alábàáṣe onígbà. Àwọn olùkówólókòwò mìíràn ni Liberty Two Degrees, Liberty Group àti Sphere Holdings. Ilé-iṣẹ́ náà ní ìrètí láti parí gbígba owó ìrànwọ́ náà ní oṣù Kínní ọdún 2025. Peter Clark àti Matt Marshall dá a sílẹ̀ ní ọdún 2021, REdimension Real Estate Technology and Sustainability Fund I yóò kówó lé àwọn ilé-iṣẹ́ àdìdeelẹ̀ tí wọ́n ń ṣẹ̀dá àwọn ọ̀nà àbáyọ láti sọ ẹ̀ka aṣàkóso ilé àti ilẹ̀ di alòmọ̀-ẹ̀rọ. Pẹ̀lú ìṣàkun láti ṣe ìgbélárugẹ ìlàlòpẹ́, ilé-iṣẹ́ náà tún ń gbèrò láti ṣe àtìlẹ́yìn fún àwọn ilé-iṣẹ́ àdìdeelẹ̀ tí wọ́n ń ṣe ìgbélárugẹ ìṣàmúlò agbára, àti ìdínpakábọ́ọ̀nùkù. Ẹ̀ka ìfìmẹ̀ẹ̀rọṣètòolé àti ilẹ̀ ní ilẹ̀ Africa ṣẹ̀ṣẹ̀ ń jáde ni, ṣùgbọ́n ìdàgbàsókè díẹ̀díẹ̀ ti ńndé bá a láti ọdún mẹ́ta sẹ́yìn. Ní ọdún 2022, àwọn ilé-iṣẹ́ àdìdeelẹ̀ afìmẹ̀ẹ̀rọṣètòolé àti ilẹ̀ 15 ṣe àgbàjọ mílíọ̀nù $16.6, ṣùgbọ́n ìdá tí ó ju 50% lọ nínú owó ìdókòwò náà ni ó lọ sí ọ̀dọ̀ àwọn ilé-iṣẹ́ àdìdeelẹ̀ aṣàkọ́gba owó ìrànwọ́ ìbẹ̀rẹ̀. Àpapọ̀ owó tí wọ́n gbà jọ tún fi ìdá 13% ju ti ọdún tí ó kọjá lọ, èyí tí ó ń ṣàfihàn ìnífẹ̀ẹ́sí àwọn olùkówólókòwò. Egypt àti Nigeria náà tún ní ìpín tí ó pọ̀ nínú àwọn àdéhùn ìṣòwò àwọn afìmẹ̀ẹ̀rọṣètòolé àti ilẹ̀ tí wọ́n fi léde.
Grey, ilé-iṣẹ́ Àdìdeelẹ̀ Afìmẹ̀ẹ̀rọṣètòòṣúná ilẹ̀ Nigeria, Gbàlejò Clique, Ayẹyẹ ìwẹ̀jẹwẹ̀mu Oníyàsọ́tọ̀ láti ṣe Ìrónilágbára àwọn Olùdásílẹ̀ ilé-iṣẹ́ Àdìdeelẹ̀ pẹ̀lú Òye Iyebíye láti ọ̀dọ̀ àwọn Adarí Ẹ̀ka iṣẹ́ Grey, adarí ilé-iṣẹ́ afìmẹ̀ẹ̀rọṣètòòṣúná kan, ni ó ṣẹ̀ṣẹ̀ gba àlejò Clique, ayẹyẹ ìwẹ̀jẹwẹ̀mu oníyàsọ́tọ̀ ní ilé-ìtaúnjẹ aládìídùn, Ile-Eros, ní Lagos, Nigeria, tí ó ń kó àwọn olùdásílẹ̀ ilé-iṣẹ́ àdìdeelẹ̀ alágbára 16 láti onírúurú ẹ̀ka iṣẹ́. Kókó ìpàdé oníbàárẹ́ yìí ni láti ṣe ìyànjú ìmọ̀nìyàn, kí wọ́n fi òye iyebíye jomitoro, kí wọ́n sì ṣe ìrónilágbára fún àwọn ìran olùdásílẹ̀ ilé-iṣẹ́ àdìdeelẹ̀ tí ó ń bọ̀ pẹ̀lú ìmọ̀ tí ó ṣe pàtàkì fún ṣíṣe àgbédìde ilé-iṣẹ́ àdìdeelẹ̀ tí ó ní àṣeyọrí. Ìrírí alájẹyíràá ní Ile-Eros kọjá àfẹnuròyìn, torí àwọn àlejò jẹ ìgbádùn oúnjẹ àjẹpọ́nnulá ẹ̀ẹ̀mẹrin, tí wọ́n sì fi àwọn ọtí ẹlẹ́rìndòdò àti àwọn aláìpara tí wọ́n fi pẹ̀lẹ́ ṣe. Kí agbègbè náà lè bá ayẹyẹ mu, olórin fayolíìnì tí ó lẹ́bùn kan ń fi irinṣẹ́ rẹ̀ kọ àwọn orin tí wọ́n gbajúgbajà fún ìgbádùn àwọn àlejò, tí ó sì ṣe ààtò ìtàgé náà fún ìrírí mánigbàgbé aládùn ní ìrọ̀lẹ́ ọjọ́ náà. Àmúyẹ pàtàkì ayẹyẹ náà ni bí àwọn alájọdásílẹ̀ Grey, Idee Obong àti Femi Aghedo ṣe wà níbẹ̀. Wọ́n dà gẹ́gẹ́ bí i ìtàn àṣeyọrí afúnniníkóríyá ní àyè òkòwò àdìdeelẹ̀ ní ilẹ̀ Africa. Àwọn alájọdásílẹ̀ náà fi ìtàn àjò wọn fa àwọn èèyàn mọ́ra, wọ́n pèsè àwọn òye oníyebíye àti àwọn ẹ̀kọ́ tí wọ́n ṣe pàtàkì fún gbogbo olùdásílẹ̀ ní láti mọ̀ nípa dídá òkòwò àdìdeelẹ̀ sílẹ̀. Idee sọ nípa àwọn ìgbésẹ̀ pàtàkì tí wọ́n gbé láti ṣe àṣeyọrí àgbàjọ owó ìrànwọ́, ó tan ìmọ́lẹ̀ sí ìrìn-àjò Grey tí ó fi di ara Y Combinator, ọ̀kan lára àwọn aṣètòòdàgbàsókè àwọn ilé-iṣẹ́ àdìdeelẹ̀ tí ó gbayì púpọ̀ ní àgbáyé. Ní àfikún, Femi tún ṣe àtẹnumọ́ pàtàkì agbára iṣẹ́ ṣíṣe àti àwọn ìgbésẹ̀ ìgèwónàá, pàápàá júlọ fún àwọn ilé-iṣẹ́ àdìdeelẹ̀. Ó tun mẹ́nu ba agbára àwọn ìbáṣepọ̀ ọlọ́gbọ́n ìjìnlẹ̀, èyí tí ó máa ń ti ilé-iṣẹ́ àdìdeelẹ̀ láti dàgbà sókè àti láti ṣe àṣeyọrí onígbà pípẹ́. Dapo Awobokun, alábàáṣe àdìdeelẹ̀ ní Paystack, tí ó jẹ́ àlejò pàtàkì náà tún dá ayẹyẹ náà lọ́lá tí ó sì tún mú ayẹyẹ náà dùn sí i. Ìrírí aláìníwọ́n àti ìmọ̀ọ́ṣe tí Dapo ní ní ẹ̀ka iṣẹ́ ìfìmẹ̀ẹ̀rọṣètòòṣúná tún fún àwọn olùdásílẹ̀ ní òye oníyebíye tí wọ́n lè gbà láti tọ ọ̀nà ẹ̀ka iṣẹ́ náà kí wọ́n sì ṣe àwárí àwọn àǹfààní fún òkòwò àdìdeelẹ̀. Síwájú sí i, Dapo bá àwọn olùdásílẹ̀ sọ̀rọ̀, ó sì ṣe ìtẹnumọ́ pàtàkì Àṣà ìṣe nínú ilé-iṣẹ́ àdìdeelẹ̀. "Ìwọ gan ni Àṣà ìṣe. Ó kọjá àwọn òfin àti ìlànà iṣẹ́ tí ó wà lẹ́nu ọ̀nà yára ìgbàlejò lásán lọ. Gẹ́gẹ́ bí i olùdásílẹ̀, o gbọdọ̀ fi gbogbo ara gba àwọn àṣà ìṣe ilé-iṣẹ́ rẹ kí o sì fi tọkàntọkàn gba ìlépa rẹ̀" ó dáhùn. Ayẹyẹ wẹ̀jẹwẹ̀mu náà jẹ́ gẹ́gẹ́ bí i ìkànnì alárà-ọ̀tọ̀ fún àwọn olùdásílẹ̀ ilé-iṣẹ́ àdìdeelẹ̀ láti ní àsopọ̀ pẹ̀lú àwọn èèyàn tí ìròrí wọn jọra láti oríṣiríṣi ẹ̀ka iṣẹ́, èyí tí yóò ṣe àtìlẹ́yìn ìbáṣepọ̀ ẹlẹ́kajẹ̀ka àti ìpààrọ̀ èrò àtinúdá. Agbègbè náà kún fún móríyá àti ìfarajìn tí wọ́n jọ ní láti ṣe ààtò ọjọ́ ọ̀la tí ó dára sí i nípa ṣíṣẹ̀dá àwọn ilé-iṣẹ́ àdìdeelẹ̀ aláṣeyọrí. "Grey ní ìgbàgbọ́ tí ó rinlẹ̀ nínú ṣíṣe ìrónilágbára fún àwọn ilé-iṣẹ́ àdìdeelẹ̀ kí wọ́n lè dé èbúté ògo wọn," Idee Obong, Alájọdásílẹ̀ Grey fèsì. "Ayẹyẹ wẹ̀jẹwẹ̀mu oníyàsọ́tọ̀ yìí fún wa ní àǹfààní tí ó dára jùlọ láti jọ fi ìmọ̀ àti àwọn ìrírí jomitoro kí á lè ṣẹ̀dá òkòwò àdìdeelẹ̀ aláṣeyọrí. A ní ìfarajìn láti mú àwùjọ ìṣòwò dàgbà kí á sì ṣe àtìlẹ́yìn fún àwọn tí wọ́n ń lépa ìdásílẹ̀ bí wọ́n yóò ṣe ń bẹ̀rẹ̀ ìrìn-àjò aláyìídà wọn." Ayẹyẹ náà ní ipa mánigbàgbé ní àwùjọ ilé-iṣẹ́ àdìdeelẹ̀, ó so àwọn tí wọ́n ń lépa ìdásílẹ̀ àti àwọn adarí ẹ̀ka iṣẹ́ papọ̀ pẹ̀lú bí wọ́n ṣe jọ ń lépa àṣeyọrí tí ó tayọ àti ọ̀nà àtinúdá. Nípa Grey Grey ń mú owó sísan àtí owó gbígbà láti òkèèrè fún àwọn òṣìṣẹ́ aláìládèéhùn ìgbàsíṣẹ́, àwọn òṣìṣẹ́ aṣiṣẹ́látilé àti àwọn òkòwò rọrùn. Idorenyin Obong àti Femi Aghedo dá Grey sílẹ̀ ní ààrin ọdún 2020, ó jẹ́ ọ̀nà tí ó rọrùn jùlọ láti fí owó ránṣẹ́ tàbí láti gba owó láti òkèèrè láì sí ìdíwọ́. Pẹ̀lú ìwé-àṣẹ òkòwò elétò owó láti FINTRAC ní Canada & FinCEN ní USA, Grey tí jẹ́ kí ó ṣeéṣe fún àwọn èèyàn láti máa fi owó ránṣẹ́ láti ìlú sí ìlú ní kíákíá.
Prembly Fún okùn agbára mọ́ Irinṣẹ́ Amétòoṣẹ́-àti-ààbòbófinmu nípa Ríra Tunnel, tí ó ń ṣe Ìmúgbòòrò Ipa Dátà Ètò-owó jákèjádò àwọn Ọjà Tuntun Prembly, aṣáájú ní irinṣẹ́ amétòoṣẹ́-àti-ààbòbófinmu fún àwọn ọjà tuntun ti kéde bí ó ṣe ràpíngbàkóso Tunnel, ilé-iṣẹ́ alátinúdá tí ó ń pín dátà lọ́nà tí ó bá òfin mu láàárín àwọn òkòwò. Ìṣàsopọ̀ yìí yóò mú ààtò iṣẹ́ ààbò Prembly dára sí i tí yóò sì fẹ àwọn ètò iṣẹ́ owó, èyí tí yóò mú ẹ̀rí ìdánimọ̀ tí ó múyán ṣeéṣe látààrí ìṣàsopọ̀ dátà owó tí kún tí ó sì yéni. Ilé-iṣẹ́ aṣètúpalẹ̀ àti amétòoṣẹ́dátàrọrùn náà, Tunnel ti fi ara rẹ̀ sípò alábàáṣe tí ó ṣe é fọkàn tán ní ẹ̀ka iṣẹ́ ẹ̀yáwò àti ìdánimọ̀ nípa ṣíṣe àsopọ̀ àwọn ayánilówó mọ́ ìmọ̀-ẹ̀rọ dátà tí ó jẹ́ ojúlówó oníyebíye tí ó sì jẹ́ alálòpẹ́. Ohun ìṣàmúlò afìmẹ̀ẹ̀rọṣètòòṣúná àkọ́ṣe rẹ̀, PhoneCash tún ń ran àwọn oníbàárà lọ́wọ́ láti fi owó ránṣẹ́ ní kíákíá. Ìṣàsopọ̀ àwọn iṣẹ́ Tunnel yóò fún àwọn òkòwò ní irinṣẹ́ tí ó lágbára láti gbéra sókè, èyí tí yóò fi àyè gba ìwífún oníbàárà lójú ẹsẹ̀ láti ọ̀pọ̀lọpọ̀ orísun nípasẹ̀ ojú-ìwò ìsodùkíkọ móhun-ìṣàmúlò kan ṣoṣo. Bí Prembly ṣe ti mọ rírì pàtàkì dátà owó gẹ́gẹ́ bí i ẹ̀ka pàtàkì ní ìjẹ́rìí ìdánímọ̀, ó fi ọgbọ́n yàn láti ní ìsopọ̀ mọ́ Tunnel mọ́ àwọn ọ̀nà àbáyọ ìjẹ́rìí ìdánímọ̀ tí ó ní tẹ́lẹ̀. "A lóye nípa àwọn ìpènijà aláìlẹ́gbẹ́ tí àwọn ọjà ń kojú káàkiri, tí inú wa sì dùn láti kéde ìràpíngbàkóso Tunnel. Èyí wà ní ìbámu pẹ̀lú ibi afẹ́dé gbòógì ti Prembly ní láti dáàbò bo àti láti mú àwọn òkòwò yè nípa pípèsè irinṣẹ́ amétòoṣẹ́-àti-ààbòbófinmu.", Lanre Ogungbe, Aláṣẹ àti Olùdarí Prembly ṣe bẹ́ẹ̀ fèsì. Wọ́n dá Tunnel sílẹ̀ pẹ̀lú ìlépa láti mú ìráàyèsí, ìlò àti pínpín dátà tí ó ní àkóso láàárín àwọn olùpèsè ṣeéṣe, pípèsè àwọn oníbàárà pẹ̀lú àyè sí ọ̀nà àbáyọ àtirówó láti ọ̀nà tí ó pọ̀. Tobi Okediji, alájọdásílẹ̀ àti Aláṣẹ àti Olùdarí Tunnel fi ìréra rẹ̀ láti dara pọ̀ mọ́ Prembly hàn, ó ṣe ìtẹnumọ́ ìṣàsopọ̀ àwọn ọ̀nà àbáyọ wọn sí ìtakùn ààbò àti ìmúṣẹ́bófinmu tí ó gbalẹ̀ rẹrẹ. Ìràpíngbàkóso ọlọ́gbọ́n yìí ń mú ìrónilágbára fún àwọn òkòwò, ó ń fi ìwífún àti òye oníyebíye aṣeélò nípa àwọn oníbàárà ránṣẹ́. Èyí mú ìyàtọ̀ pàtàkì bá àwọn iṣẹ́ Prembly, ó ń ṣẹ̀dá àwùjọ tí yóò mú dátà pínpín dára sí i tí yóò sì dín ipa ewu kù pẹ̀lú ìjẹ́rìí oníbàárà. Ó jẹ́ ìgbésẹ̀ pàtàkì nínú ìdàgbàsókè ilé-iṣẹ́ náà tí ó sì ń ṣe ìmúdájú ìfarajìn tí ó lágbára sí mímú ìdàgbàsókè bá àwọn ìbáṣepọ̀ àti ìfọwọ́sowọ́pọ̀ ọlọ́gbọ́n láti mú àwọn ìfilọ̀ iṣẹ́ pọ̀ sí i. Nípa Prembly: Prembly jẹ́ ilé-iṣẹ́ elétò irinṣẹ́ amétòoṣẹ́-àti-ààbòbófinmu, tí ó ní mú irinṣẹ́ pàtàkì ọlọ́gbọ́n àtinúdá tuntun tí wọ́n nílò láti mú ìṣàsopọ̀ ayélujára káàkiri Africa ṣeéṣe. Prembly tí ó ń ṣáájú ọ̀nà ní ètò ìjẹ́rìí ìdánímọ̀, ìdènà/ìkẹ́fín jìbìtì, àti ìṣàyẹ̀wò ibi ìṣẹ̀wá, yóò mú kí àwọn òkòwò ní àwọn orílẹ̀-èdè ilẹ̀ Africa tí wọ́n ju 40 lọ lè ṣe káràkátà pẹ̀lú àfọkàntán tí àwọn ilé-iṣẹ́ tí wọ́n fẹ́ wọ ọjà ilẹ̀ Africa lè ṣe bẹ́ẹ̀ pẹ̀lú ààbò. Nípa Tunnel: Tobi Okediji, Yusuf Badmos àti Lanre Ibraheem ni wọ́n dá Tunnel (Usetunnnel Limited) sílẹ̀. Ó jẹ́ ilé-iṣẹ́ aṣètúpalẹ̀ àti amétòoṣẹ́dátàrọrùn tí ó gbájú mọ́ ṣíṣe ìrónilágbára fún dátà pínpín lọ́nà tí ó bófin mu káàkiri àwọn òkòwò. Pẹ̀lú ìmọ̀ọ́ṣe rẹ̀ ní ṣíṣe àsopọ̀ ọ̀pọ̀lọpọ̀ àwọn iṣẹ́ ayáninídátà àti ṣíṣe ìrólágbára fún dátà owó, Tunnel ti di alábàáṣe tí ó ṣe é fọkàn tán ní ẹ̀ka iṣẹ́ elétò owó.
Ìpè sí i fún ìfọwọ́sowọ́pọ̀ àwọn òpómúléró bí gbọ̀ngán amáyìídà bá ẹ̀rọ ayélujára ṣe gba àlejò ìfọ̀rọ̀jomitoro òfin iṣẹ́ lórí Nigerian Startup Act GIZ/Digital Transformation Center (DTC), ní ìbáṣepọ̀ pẹ̀lú European Union àti Àjọ Aṣètòìdàgbàsókè Ìmọ̀-ẹ̀rọ Oníwìífún ní ilẹ̀ Nigeria (NITDA) ṣètò ìpàdé-tàkúrọ̀sọ láti ṣòfin pẹ̀lú Nigerian Startup Act (NSA) ní àfojúsùn. DTC Nigeria ń gbèrò láti mú àwọn ìtàkúrọ̀sọ oníkòópa wáyé tí yóò sì gba òye oníyebíye jọ lẹ́nu àwọn òpómúléró láti ṣẹ̀dá ìlànà iṣẹ́ tí ń ṣiṣẹ́ tí yóò mú ìdàgbàsókè bá ọgbọ́n ìṣẹ̀dá, ìṣòwò, àti ìdàgbàsókè ètò ọrọ̀ ajé alálòpẹ́ ní àwùjọ ilé-iṣẹ́ àdìdeelẹ̀ àti ètò ọrọ̀ ajé orí ayélujára ní Nigeria. Ìjókòó eléso náà, tí ó wáyé ní Lagos ní Ọjọ́'bọ 27 oṣù Keje, ọdún 2023 kó àwọn òpómúléró láti àwọn ẹ̀ka iṣẹ́ ìjọba àti aládàáni papọ̀ sí inú yàrá kan láti sọ̀rọ̀ lórí àwọn ọ̀nà tí yóò ṣe ìrànwọ́ ìmúṣiṣẹ́ Nigeria Startup Act káàkiri ilẹ̀ náà. Níbi ìpàdé-tàkúrọ̀sọ láti ṣòfin náà ni Dr. Thuweba Diwani, Olórí, GIZ/Digital Transformation Center (DTC) Nigeria wà, tí ó sọ ọ̀rọ̀ ìkíni káàbọ̀. Ó wí pé ilé-iṣẹ́ àdìdeelẹ̀ ilẹ̀ Nigeria kò ní ṣẹ̀dá agbègbè ìgbàláàyè nìkan ṣùgbọ́n yóò tún ṣe àfikún agbára ìṣẹ̀dá tí yóò sì mú ìdàgbàsókè yá fáfá. Ìdí nìyẹn tí ó fi ṣe pàtàkì fún àwọn òpómúléró láti jọ ṣiṣẹ́ papọ̀ láti jẹ́ kí àṣeyọrí Startup Act ó ṣeéṣe. Markus Wauschkuhn, olùṣàkóso ní Sustainable Economic Development Cluster (SEDEC), GIZ Nigeria, àti Inga Stefanowicz, Olórí Ẹ̀ka ní Green and Digital Economy, Aṣojú EU wá sí Nigeria àti ECOWAS náà sọ̀rọ̀ níbi ìjokòó náà. Dr. Aminu Lawal Muhammad, Olùdámọ̀ràn Pàtàkì sí Adarí-Àgbà ní NITDA lórí Ìmáyìídà bá Ẹ̀rọ Ayélujára, sọ̀rọ̀ kíkún nípa Nigeria Startup Act àti àwọn ipa rẹ̀ lórí ìmáyìídà bá ẹ̀rọ ayélujára ní Nigeria. Ó sọ̀rọ̀ nípa iṣẹ́ tí wọ́n ti ṣe, tí ó sì ṣe àfikún pé iṣẹ́ àti ìrànwọ́ lemọ́lemọ́ yóò tún tẹ̀síwájú láti ọ̀dọ̀ NITDA. Tracy Okoro-Isaac, Adarí Ìmúṣiṣẹ́ ní Ìlú fún Nigeria Startup Act, fi ọ̀nà tí ó mú Nigeria Startup Act wáyé han àwọn olùgbọ́, bẹ̀rẹ̀ láti ìpè fún àwọn olùfarasìnlọ́fẹ̀ẹ́ sí ṣíṣe àtìlẹ́yìn aláìlópin láti jákùn àwọn ìdènà àti ṣíṣe àṣeyọrí ìgbésẹ̀ onídàgbàsókè kan sí òmíràn tí ó fi dé orí bíbu ọwọ́ lu òfin náà. Ó ṣe ìsọníṣọ́kí díẹ̀ nínú àwọn ìgbàláàyè òfin náà, tí ó ń ṣe àfikún pé wọ́n ṣètò òfin náà láti ṣe àǹfààní tí ó pọ̀ fún àwọn ilé-iṣẹ́ àdìdeelẹ̀ ni, àti pé ìjọba ń ṣe àtìlẹ́yìn gidi fún wọn ni níwọ̀n ìgbà tí òfin náà yóò bá ti jẹ́ kí gbogbo àwọn òpómúléró ṣe ìdúró ni. Ìjokòó ìgbìmọ̀ kan tí Justina Oha, Olùdásílẹ̀ àti Aláṣẹ àti Olùdarí Digital Equity Africa, ṣe àmójútó rẹ̀ pẹ̀lú Amina Lawal, Onímọ̀-ẹ̀rọ Ìṣẹ̀dá ohun-èlò Àìrídìmú adáṣiṣẹ́ ní Hostspace; Ized Uanikhehi, Olùdásílẹ̀ Zedi Africa; Engineer Yakubu Musa, Adelé Olùṣàkóso ní Orílẹ̀-èdè ní ONDI NITDA; Amal Hassan, Alájọṣegbákejì ìgbìmọ̀ amúṣẹ́ṣe; Charles Emembolu, alájọdásílẹ̀ àti olùdarí ní Roar Nigeria Hub; àti Amina Lawal, Onímọ̀-ẹ̀rọ Ìṣẹ̀dá ohun-èlò Àìrídìmú adáṣiṣẹ́ àti Alájọdásílẹ̀ ní Hostspace, tí wọ́n jẹ́ ọmọ ẹgbẹ́ ìgbìmọ̀ ni wọ́n jọ sọ̀rọ̀ ní kíkún nípa ipa tí Nigeria Startup Act ní lórí ọrọ̀ ajé tí ọgbọ́n ìṣẹ̀dá ń darí. Amal sọ̀rọ̀ nípa àwọn àǹfààní òfin náà kan tí yóò dáàbò bo àwọn olùdásílẹ̀ ilé-iṣẹ́ àdìdeelẹ̀ tí yóò sì fún wọn ní irú ìrànlọ́wọ́ tí àwọn òkòwò tí wọ́n ti wà tipẹ́ ò bá ti fẹ́ kí wọ́n rí nígbà tí wọ́n ṣẹ̀ṣẹ̀ ń dìde bọ̀, tí ó sì lo òkòwò àkọ́ṣe rẹ̀ ṣe àpèjúwe. Amina tọ́ka sí ìdí tí ìkẹ́kọ̀ọ́ àláìdáwọ́dúró ṣe ṣe pàtàkì àti ìpèsè iṣẹ́ fún àwọn èèyàn tí wọ́n ti kẹ́kọ̀ọ́ náà. Ó tún ṣe àkíyèsí ìnílò láti ṣẹ̀dá agbègbè iṣẹ́ onígbàláàyè àti láti pèsè amúṣẹ́dẹrùn pàtàkì fún àwọn òkòwò alòmọ̀-ẹ̀rọ láti yè. Musa, tí ó ń fi ìwòye NITDA sọ̀rọ̀, wí pé àwọn ń ṣiṣẹ́ pẹ̀lú àwọn ìjọba ìpínlẹ̀ láti jẹ́ kí wọ́n mú Nigeria Startup Act ṣiṣẹ́ nínú ọ̀kọ̀ọ̀kan àwọn ètò ìmáyìídà bá ẹ̀rọ ayélujára wọn. Ó wí pé àwọn ń ṣiṣẹ́ láti mú kí àwọn ìpínlẹ̀ náà ṣẹ̀dá àwọn òfin ilé-iṣẹ́ àdìdeelẹ̀ tiwọn, kí wọ́n fi òfin orílẹ̀-èdè lórí ilé-iṣẹ́ àdìdeelẹ̀ ṣe àwòṣe. Ized ṣe ìpè fún àlékún nínú ìkópa ní àwọn agbègbè ìbílẹ̀ níbi tí gbogbo àwọn òpómúléró ti pésẹ̀ àti pé kí ìjọba ṣe àfikún ìdásí àti láti túbọ̀ máa ṣẹ̀dá ìfọkàntán. Àwọn ọmọ ẹgbẹ́ ìgbìmọ̀ àti àwọn olùgbọ́ ni wọ́n jọ fi ohùn ṣọ̀kan pé gbogbo àwọn òpómúléró nínú òfin náà ni wọ́n ní láti pàdé kí wọ́n mọra dáadáa nítorí pé ọ̀kọ̀ọ̀kan àwọn ọmọ orílẹ̀-èdè náà ni wọ́n ní ìpín nínú òfin náà, tí ó sì wí pé ìjọba nìkan ò lè dá a ṣe. Nítorí àṣeyọrí òfin náà yóò rọ̀ mọ́ ìfọwọ́sowọ́pọ̀ àláìdáwọ́dúró gbogbo àwọn òpómúléró gan. Charles pè fún ìkówólókòwò ìbílẹ̀ àti ìṣẹ̀dá agbègbè iṣẹ́ onígbàláàyè láti ṣe kóríyá fún àwọn olùkówólókòwò ìbílẹ̀ láti kówó lé òkòwò àwọn ilé-iṣẹ́ àdìdeelẹ̀ ìbílẹ̀. Ized tún pè ìjọba láti ṣe àrídájú pé àwọn ilé-iṣẹ́ àdìdeelẹ̀ rí ààbò kúrò lọ́wọ́ àwọn òfin tuntun tí ó lè yapa Nigeria Startup Act. Oswald Guobadia, Adarí Ìgbìmọ̀ Ìmúṣiṣẹ́ Nigeria Startup, náà dá sí ọ̀rọ̀ náà, ó wí pé iṣẹ́ náà ti di ti NITDA láti ṣe àlékún ìmúṣiṣẹ́ Startup Act náà ní ìpínlẹ̀ níwọ̀n ìgbà tí ó jẹ́ pé iṣẹ́ wọn ni gẹ́gẹ́ bí òfin náà ti ṣe sọ. Bí ìpàdé náà ṣe ti ń lọ sí òpin, ìtàkúrọ̀sọ aláfojúsùn ìgbìmọ̀ tún wáyé. Wọ́n pín àwọn olùkópa sí ìgbìmọ̀ mẹ́rin pẹ̀lú àfojúsùn láti ṣe àgbàjọ òye fún ìdàgbàsókè ìlànà iṣẹ́ òfin ìmúṣẹ́ṣe oníkòópa. Ọ̀kọ̀ọ̀kan àwọn ìgbìmọ̀ náà gbájú mọ́ àwọn ìgbésẹ̀ ìdàgbàsókè, àwọn òpómúléró, ìṣàkójọ agbára, ìmófinṣiṣẹ́, ìfìmẹ̀ẹ̀rọṣiṣẹ́, àti ṣíṣe àkóso àti àyẹ̀wò òfin ilé-iṣẹ́ àdìdeelẹ̀ náà, ní ìtẹ̀léra. Ìgbìmọ̀ kọ̀ọ̀kan fi àwọn ọ̀nà àbáyọ wọn hàn, èyí tí wọ́n ti sọ̀rọ̀ lé lórí nínú ìtàkúrọ̀sọ náà, tí NITDA sì ń ṣe àkọsílẹ̀ àbọ̀ náà. Ìtàkúrọ̀sọ náà wá sí òpin pẹ̀lú ìpè síwájú sí i fún ìṣàkójọ agbára, ọ̀nà iṣẹ́ ajábọ̀ dáadáa, ìbáṣe púpọ̀ sí i láàárín àwọn òpómúléró ẹ̀ka iṣẹ́ ìjọba àti aládàáni, àti ètò ìpolongo àti ẹ̀kọ́ sí i lórí àwọn ìgbàláàyè Nigerian Startup Act. Nípa GIZ/DTC: European Union àti German Federal Ministry for Economic Cooperation and Development (BMZ) ni wọ́n jọ ń ṣèrànwọ́ owó fún GIZ/Digital Transformation Center (DTC) Nigeria, tí ó sì ń fi Deutsche Gesellschaft fuer Internationale Zusammenarbeit (GIZ) GmbH ṣiṣẹ́. DTC Nigeria ní àfojúsùn láti mú ipa àwùjọ ọgbọ́n ìṣẹ̀dá orí ẹ̀rọ ayélujára— ìmófinṣiṣẹ́, iṣẹ́ àwọn ilé-iṣẹ́, àti àwọn ìtakùn gẹ́gẹ́ bí i olùpèsè ìṣàsopọ̀ fún ọrọ̀ ajé orí ẹ̀rọ ayélujára, pípèsè àwọn ọ̀nà àbáyọ àti ìmọ̀ọ́ṣe orí ẹ̀rọ ayélujára tí ó ṣeéṣe —fún ìdàgbàsókè àwùjọ ọgbọ́n ìṣẹ̀dá orí ẹ̀rọ ayélujára. Iṣẹ́ àkànṣe náà ń ṣiṣẹ́ ní ìsúnmọ́ pẹ̀lú àwọn olùkópa ní àwùjọ ọgbọ́n ìṣẹ̀dá, bí i Àjọ Aṣètòìdàgbàsókè Ìmọ̀-ẹ̀rọ Oníwìífún ní ilẹ̀ Nigeria lápapọ̀ (NITDA), àwọn ilé-ẹ̀kọ́ aṣèwádìí, àwọn ibùdó ọgbọ́n ìṣẹ̀dá, àwọn ìtakùn ibùdó, àwọn ilé-iṣẹ́ àdìdeelẹ̀, àwọn òkòwò wẹ́wẹ́, kéékéèké àti alábọ́dé, àti àwọn obìnrin.
Ìbojúwẹ̀yìn wo àwọn Ìgbésẹ̀ Aláṣeyọrí tí Quidax ti ní Bí Ó ṣe ń ṣe Àjọyọ̀ Ọdún 5 Quidax, ìkànnì ìpààrọ̀ owó àkósódù ní ilẹ̀ Africa, ti ṣe àṣeyọrí pàtàkì bí ilé-iṣẹ́ náà ti ṣe pé ọdún márùn-ún tí ó bẹ̀rẹ̀ iṣẹ́ pẹ̀lú àṣẹ. Láti wẹ àṣeyọrí yìí, Quidax ń pèsè ìsanwówọlé àti ìgbowójáde ọ̀fẹ́ ní Náírà fún àwọn oníbàárà rẹ̀ láti ọjọ́ kìn-ínní oṣù Kẹjọ sí ọjọ́ keje. Láàárín àkókò yìí, gbogbo àwọn oníbàárà - yálà àwọn àtijọ́ àbí àwọn tuntun - yóò lè ṣe ìsanwówọlé àti ìgbowójáde Náírà lọ́fẹ̀ẹ́ káàkiri gbogbo àwọn ìkànnì ilé-iṣẹ́ náà. Àṣeyọrí náà kì í ṣe kékeré. Dátà aláṣẹ láti US Bureau of Labour Statistics ṣe àfihàn pé ìdá 65% àwọn òkòwò ni wọ́n máa ń kùnà láàárín ọdún márùn-ún àkọ́kọ́. Tí Quidax sì ti ja àjàbọ́ kúrò lọ́wọ́ onírúurú àwọn ìpènijà tí ó kojú láàárín ìwọ̀nba ọdún tí ó kọjá. Ẹ jẹ́ kí á wo díẹ̀ nínú àwọn àkókò pàtàkì tí ilé-iṣẹ́ náà ti là kọjá. Ìfilọ́lẹ̀ Aláṣẹ Buchi Okoro (Alájọdásílẹ̀/Aláṣẹ àti Olùdarí), Uzo Awili (Alájọdásílẹ̀/Adarí Ìmọ̀ Ẹ̀rọ), àti Morris Ebieroma (Alájọdásílẹ̀/Adarí Ètò Ìwífún) ni wọ́n ṣe ìfilọ́lẹ̀ Quidax ní ọdún 2018. Okoro, akẹ́kọ̀ọ́gbòye láti Fásitì Covenant ní Ota, ṣe àlàyé pé òun ti ní ìran fún Quidax lẹ́yìn ìrírí búburú tí ó ní nígbà tí ó ń ṣe òkòwò àwọn owó àkósódù. "Mo bẹ̀rẹ̀ sí ní ṣòwò owó àkósódù nígbà tí mo wà ní ilé-ẹ̀kọ́, tí wọ́n sì ti gbá mi lórí ìdúnàádúrà kan ní pàtó. Bí ìrírí náà ti ṣe dùn mí tó, ó tún mú mi mọ̀ pé ẹgbẹẹgbẹ̀rún àwọn èèyàn ní wọ́n ń kó sí ọwọ́ jìbìtì ní àyè owó àkósódù. Ìlépa mi pẹ̀lú Quidax ni láti ṣẹ̀dá ìkànnì tí àwọn èèyàn yóò ti lè máa ṣòwò tí wọn yóò sì máa ṣe ìdúnàádúrà pẹ̀lú owó àkósódù láì sí ewu." Lápapọ̀ pẹ̀lú Awili àti Ebieroma -tí àwọn náà jẹ́ akẹ́kọ̀ọ́ ní Fásitì Covenant - Okoro dáwọ́ le ìṣẹ̀dá Quidax. Lẹ́yìn tí ó gba owó ìdókòwò ìbẹ̀rẹ̀ tí ó sì wọ Ètò Amúṣẹ́yá TechStars ní ọdún 2008, ilé-iṣẹ́ náà gbéra nílẹ̀. Ìmúgbòòrò Àkọ́kọ́ Ọdún méjì àkọ́kọ́ Quidax kún fún ìmúgbòòrò pàtàkì. Ní ìgbà náà, ọjà owó àkósódù ń kojú àwọn ìṣòro ńlá kan lọ́wọ́, tí iye owó àwọn owó àkósódù ń já wálẹ̀ lẹ́yìn tí iye wọ́n ti gbéra sókè gidi gan ní ọdún 2016 àti 2017. Síbẹ̀síbẹ̀, àkókò yìí tún ni ọ̀pọ̀ àwọn èèyàn ń kọ́ nípa àwọn owó àkósódù - pàápàá júlọ ní ilẹ̀ Africa. Ìwárìrì yìí sì ní ó jẹ́ kí wọ́n túbọ̀ ní ìkópa sí i ní àyè náà. Láìpẹ̀, Quidax ti ní àkójọ àwọn oníbàárà tí pọ̀ jọjọ tí wọ́n sì tún ń pọ̀ sí i. Ìtukọ̀ Ìfòfindè láti CBN Ilé-iṣẹ́ tí ó ń dàgbà yìí ṣe àforígbá ìpènijà rẹ̀ àkọ́kọ́ ní oṣù Kejì ọdún 2022 bí Báǹkì Àpapọ̀ ilẹ̀ Nigeria ṣe ti kéde ìfòfindè ìbáṣepọ̀ owó àkósódù àti ìfowópamọ́. Nígbà náà, báǹkì àgbà náà dá àwọn báǹkì lọ́wọ́ kọ́ láti ní àjọṣepọ̀ pẹ̀lú àwọn owó àkósódù bí ó tile wù kí ó mọ. Èyí túmọ̀ sí pé àpò àsùnwọ̀n àwọn ilé-iṣẹ́ owó àkósódù, àwọn oníṣòwò, àti àwọn òkòwò tí wọ́n ń gba àwọn owó àkósódù ní báǹkì ti di títìpa lẹ́sẹ̀kẹsẹ̀. Pẹ̀lú bí ó ṣe jẹ́ pé owó àkósódù sì jẹ́ àyè tí ó sì ń rí ìdàgbàsókè lọ́wọ́, òfin yìí fa àìbalẹ̀ ọkàn fún ọ̀pọ̀ àwọn oníbàárà Quidax. Síbẹ̀síbẹ̀, Quidax rí ọ̀nà àbáyọ kọjá nínú èyí. Ilé-iṣẹ́ náà ṣe ìfilọ́lẹ̀ iṣẹ́ onírọ̀-sí-irọ̀, èyí tí ó jẹ́ kí ó ṣeéṣe fún àwọn oníbàárà láti ṣe ìsanwówọlé àti ìgbowójáde láìséwu. Iṣẹ́ náà, tí wọ́n pé ní Qdirect, ń pèsè àǹfààní àlékún ìgbẹkẹ̀lé - dípò kí o máa ṣe ìdúnàádúrà pẹ̀lú ẹni tí o ò mọ̀, Quidax gangan ni ó máa bá ṣe ìdúnàádúrà tààrà. Báyìí, ọkàn àwọn oníbàárà yóò balẹ̀ pé ìdúnàádúrà tí ó ní ààbò tí ó sì dán mọ́rán ni. Ìfilọ́lẹ̀ Tókìn QDX Ní oṣù Karùn-ún ọdún 2021, Quidax tún ṣe àṣeyọrí ńlá kan lẹ́yìn ìgbà tí ilé-iṣẹ́ náà ṣe ìfilọ́lẹ̀ tókìn owó àkósódù abẹ́lé tiẹ̀, QDX. Èlò amówówọlé náà ni ó jẹ́ àkọ́kọ́ fún àyè owó àkósódù ní ilẹ̀ Africa, tí ó ń pèsè àwọn àǹfààní bí i ẹ̀bùn àti ìfìnídógò fún àwọn oníbàárà ìkànnì ìpààrọ̀ náà. Bí ọjà ò ṣe yá tó, ayọ̀ ńlá ni ìfilọ́lẹ̀ QDX bá pàdé, tí Quidax sì ṣe àgbàjọ mílíọ̀nù $3 ní àfikún owó ìrànwọ́ láti ìfilọ́lẹ̀ yẹn ní ọjọ́ kan ṣoṣo. Ìfilọ́lẹ̀ tókìn náà tún tẹ̀lé ìfilọ́lẹ̀ QDX Vault - iṣẹ́ ìfìnídógò Quidax. Pẹ̀lú QDX Vault náà, àwọn aṣàmúlò Quidax lè fi QDX wọn dógò kí wọ́n sì gba èrè tókìn ọ̀fẹ́ àti àwọn ìpolongo láti orí ìkànnì ìpààrọ̀ náà. Ìṣàfihàn Don Jazzy & Ìpolongo BBN Ìdàgbàsókè onítẹ̀síwájú tí Quidax ń rí bá a wọ ọdún 2022, pẹ̀lú bí ilé-iṣẹ́ náà ti ṣe ń gùnlé onírúurú àwọn ètò ìpolongo alátinúdá tí wọ́n wúni lórí láti mú ọwọ́jà àti ipa ilé-iṣẹ́ náà dára sí i. Díẹ̀ nínú rẹ̀ ni ìṣàfihàn Michael Collins - tí gbogbo èèyàn mọ̀ sí Don Jazzy - gẹ́gẹ́ bí i aṣojú aláṣẹ fún ilé-iṣẹ́ náà. Jazzy, ọ̀kan lára àwọn agbórinjáde àkọ́kọ́ àti aláṣẹ ẹ̀ka iṣẹ́ orin ní orílẹ̀-èdè Nigeria, ṣe ìrànlọ́wọ́ àtìlẹ́yìn fún akitiyan ìpolongo ohun ìṣàmúlò aṣàmì Quidax, tí ó ní kópa nínú ọ̀pọ̀lọpọ̀ àwọn ìpolongo èyí tí ó mú ilé-iṣẹ́ náà di ọ̀kan nínú àwọn orúkọ tí ó ṣe é fọkàn tán ní ẹ̀ka owó àkósódù. Quidax tún jẹ́ alábàáṣe aláṣẹ fún Big Brother Naija ti ọdún 2022 - iran eré ìdíje oníbóṣeńlọ tí ó gbajúgbajà jùlọ ní ilẹ̀ Africa. Ìgbésẹ̀ Ìfidọ́làpamọ́ tuntun Àṣeyọrí mìíràn fún Quidax ni ìgbà ìfilọ́lẹ̀ irinṣẹ́ Ìfidọ́làpamọ́ rẹ̀. Ohun ìṣàmúlò náà tí wọ́n kéde rẹ̀ ní oṣù Kẹsàn-án ọdún 2022, ń pèsè ọ̀nà fún àwọn oníbàárà láti sọ owó wọn di U.S. Dollars, kí wọ́n fi pamọ́, kí wọ́n sì máa gba owó èlé tí ó tó ìdá 10% lórí rẹ̀ lọ́dún. Irinṣẹ́ náà tilẹ̀ rìn sí àsìkò gidi ni. Náírà orílẹ̀-èdè Nigeria ti pàdánù ìdá 20% iye rẹ̀ ní ìbámu pẹ̀lú Dollar ní ọdún 2002, tí ó sì wà lẹ́nu pé yóò pàdánù jù bẹ́ẹ̀ lọ lọ́dún yìí. Pẹ̀lú bí ọ̀wọ́ngógó ọjà ṣe ti dé gongo, irinṣẹ́ Ìfidọ́làpamọ́ Quidax ń pèsè ọ̀nà tí ó dára jùlọ fún ẹnikẹ́ni láti dáàbò bo owó wọn - tí wọ́n yóò sì tún máa rí èrè lórí rẹ̀ tòun tẹnu ẹ̀. Bákan náà, ó tún ń pèsè ọ̀nà fún Quidax láti ṣe ìtọ́jú àwọn oníbàárà rẹ̀ tí ẹ̀rù ọjà owó àkósódù lè máa bà. Bí ẹ̀ka iṣẹ́ náà ti ṣe ń ṣiṣẹ́ tọ àjàbọ́ ọjà oníjẹrodò mìíràn yìí, ọ̀pọ̀ àwọn oníbàárà tí wọ́n fẹ́ dúró kí àkókò náà fi ré kọjá ṣùgbọ́n tí wọ́n sì ń wá ọ̀nà láti máa rí owó ní àǹfààní tí ó dára jùlọ pẹ̀lú irinṣẹ́ Ìfidọ́làpamọ́ náà. Lọ́dún yìí, ilé-iṣẹ́ náà ti mú iṣẹ́ náà dára sí i, tí ó jẹ́ kí ó ṣeéṣe fún àwọn oníbàárà láti gba owó jáde láti ètò Ìfidọ́làpamọ́ àti àsùnwọ̀n USD wọn bọ́ sí àwọn àsùnwọ̀n báǹkì ìbílẹ̀ fún owó òkèèrè wọn. Àwọn àṣeyọrí ti Quidax ti ṣe bí ilé-iṣẹ́ náà ti ṣe pé ọdún márùn-ún wúni lórí gan, tẹ̀gàn niẹ̀. Àti pé, bí ọjà owó àkósódù ṣe ń rá bàbà fún ìsọdí, ilé-iṣẹ́ náà ti fi ara rẹ̀ hàn gẹ́gẹ́ bí àyè tí ó ṣe é fọkàn tán, tí ó sì ní ààbò fún ẹnikẹ́ni tí ó bá fẹ́ wọ àyè iṣẹ́ náà.
Àwọn Ẹ̀kọ́ láti inú Ìwé-ìrántí ọmọ Nigeria tí ó ṣẹ̀ṣẹ̀ bẹ̀rẹ̀ Ìṣòwò orí ayélujára "Ṣá ti máa fi ara rẹ hàn lójoojúmọ́ kí o sì máa tiraka láti dára sí i. Má ṣe yọ ara rẹ kúrò." Gbogbo àsìkò ni ó jẹ́ ẹ̀kọ́ fún wa gẹ́gẹ́ bí i olùṣòwò, ní àyè ilé-iṣẹ́ àdìdeelẹ̀ tí nǹkan ti ń gbéra ní kíákíá, yóò jẹ́ ohun ìbànújẹ́ kí èèyàn pẹ́ lẹ́yìn. Ó nira fún èmi àti ìgbìmọ̀ mi gidi ní àsìkò tí a ní kí á dásẹ̀ wọ ọkọ̀ ìṣòwò orí ayélujára, pàápàá tí ó tún jẹ́ àyè ìtajà orí ayélujára fún àwọnohun èlò ìkọ́lé. Àgbálọ àgbábọ̀ dára, ṣùgbọ́n a sì ń ṣe àfojúsùn láti dára jùlọ. Ìwọ̀nyìí ni àwọn ẹ̀kọ́ tí mo rí kọ́ láti ṣíṣe àkóso àyè ìtajàṣòwò orí ayélujára. Yan ọ̀na iṣẹ́ rẹ Gbogbo ìgbà tí mo bá ń sọ fún àwọn èèyàn pé ìkànnì ìṣòwò orí ayélujára ni Cribpark, ojú tí wọ́n fi máa ń wò mí ni "òun tún ní? Ìkànnì ìṣòwò orí ayélujára mìíràn?" Ṣùgbọ́n nígbà tí mo bá ṣe àfikún pé àyè ìtajàṣòwò orí ayélujára fún àwọn ohun èlò ìkọ́lé, wọ́n á pé, "oò, ìyẹn dára. Ọ̀nà tuntun sí ìṣòwò orí ayélujára". Pẹ̀lú bí Jumia àti Konga ti ṣe ṣe àkójọ ọgọọgọ̀rún mílíọ̀nù owó dọ́là láàárín ara wọn, yóò dára bí o bá yan ọ̀nà iṣẹ́ tìẹ bí bẹ́ẹ̀ kọ́, o kàn máa di Konga.com akúṣẹ̀ẹ́ ni. Nígbà tí o bá ń yan ọ̀nà iṣẹ́, yan èyí tí ó yé ọ dáadáa ni kí o sì ṣe dáadáa níbẹ̀. Amazon gan fúnra rẹ̀ bẹ̀rẹ̀ bí i àyè ìtajà orí ayélujára ni. Nígbà tí a bẹ̀rẹ̀ gẹ́gẹ́ bí i ìṣòwò ohun èlò ìkọ́lé ní orí ayélujára, a rí i pé ọ̀pọ̀ àwọn oníbàárà wa àkọ́kọ́ ní wọ́n jẹ́ pé ìgbà àkọ́kọ́ tí wọ́n máa kọ́lé nìyẹn. Wọn ò nímọ̀ púpọ̀ nípa ilé kíkọ́ tí wọn ò sì fẹ́ jẹ́ kí àwọn alágbàṣe wọn ò dé wọn mọ́lẹ̀. Níwọ̀n ìgbà tí ó jẹ́ pé àwọn afìmẹ̀ẹ̀rọṣètò ìkọ́lé ni wọ́n kún inú ìgbìmọ̀ wa, ó rọrùn fún wa láti ṣe àlàyé sí i fún wọn nípa àwọn ohun èlò tí wọ́n ń rà tí àwọn olùpèsè ohun èlò àti àwọn alágbàṣe wọn ò mọ̀ nípa rẹ̀. Wọn ò kàn san owó fún ohun ìṣàmúlò nìkan, wọ́n tún ń gba ìwífún oníyebíye ní ọ̀fẹ́ ni. Yíyan ẹ̀ka iṣẹ́ yóò ràn ọ́ lọ́wọ́ láti dojú ipá rẹ sí ibìkan, o ò sì ní fẹ́ lo ara rẹ yọ lórí ọ̀nà tí ò já gaara. Rántí àwọn ìgbà tí o máa ń lọ ṣa asọ ní ọjà Yábàá; bí o bá fẹ́ ra jínǹsì, ọ̀dọ̀ ẹni tí ó ń ta jínǹsì nìkan ni ìsọ̀ rẹ ni o ti máa fẹ́ rà á, dípò ẹni tí ó ń ta oríṣiríṣi aṣọ tí jínǹsì náà wà níbẹ̀. Ṣẹ̀dá ìdámọ̀ aṣèyàtọ̀ Ìdámọ̀ aṣèyàtọ̀ rẹ ni àdéhùn rẹ sí oníbàárà rẹ, òun gan ni ohun tí wọ́n ń retí láti ilé-iṣẹ́ rẹ nígbà tí wọ́n bá ronú nípa rẹ. Ó lè jọ pé ó ti yá jù láti máa sọ̀rọ̀ nípa ṣíṣe ìdámọ̀ aṣèyàtọ̀, ṣùgbọ́n èrè rẹ yóò tètè jáde bákan náà. Ó fẹ ní òye ohun tí ìdámọ̀ aṣèyàtọ̀ rẹ jẹ́? Ẹn, o lè ní kí àwọn oníbàárà rẹ ó fi èsì aláìlórúkọ sílẹ̀ fún ọ. Ní ọdún tí ó kọjá, mo ṣe ìpàdé pẹ̀lú ọ̀kan nínú àwọn oníbàárà àtọwọ́-òkòwò-sí-òkòwòwa, Onímọ̀-ẹ̀rọ Ken. Oníbàárà àtọwọ́-òkòwò-sí-òkòwò wa kan ni ó júwe wa fún un tí ó sì ti ṣe ìdúnàádúrà tí ó lé ní mílíọ̀nù ₦1 pẹ̀lú wa. Bí ọdún ti ṣe ń parí lọ ni iṣẹ́ wa ti wú u lórí tí ó sì ní kí á pàdé. A jọ sọ̀rọ̀ fún bí i wákàtí kan tí o ó sì ró pé àtúnrarí láàárín ọ̀rẹ́ ni bí ó tilẹ̀ jẹ́ pé ìgbà àkọ́kọ́ tí a jọ ríra náà nìyẹn. A sọ̀rọ̀ nípa ẹ̀ka iṣẹ́ ìkọ́lé, ìwà àwọn olùpèsè ọjà tí a sì fi ìfọjàjíṣẹ́ àkọ́kọ́ wa ṣẹ̀fẹ̀. Kínni ó ṣẹlẹ̀ níbi ìfọjàjíṣẹ́ wa àkọ́kọ́? Olùpèsè ọjà ni o pèsè àwọn ọjà yanrìn múmú tí kò kún ojú òṣùwọ̀n ṣùgbọ́n Onímọ̀-ẹ̀rọ Ken ò sí ní àyè iṣẹ́ nígbà tí wọ́n gbé ọjà náà dé. Bí ìṣe wa, nígbà tí àwọn oníbàárà bá ti ṣe àfihàn pé ọjà tẹ́ àwọn lọ́rùn ni a máa ń sanwó fún àwọn olùpèsè ọjà, ṣùgbọ́n níwọ̀n ìgbà tí ó ti ṣàmì pé ọjà ti tẹ òun lọ́wọ́ ni a ti sanwó fún olùpèsè ọjà. Bí ó ṣe dé àyè iṣẹ́ tí ó rí bí irú yanrìn tí wọ́n gbé wá ṣe dára sí, kò dùn mọ́ ọ rárá. Ó pè wá láti fi ẹ̀hónú rẹ hàn tí ó sì sọ nípa bí yanrìn tí wọ́n jà náà le ṣe àkóbá fún òun gan alára, gẹ́gẹ́ bí i alágbàṣe. Ọ̀rọ̀ náà dà wá lọ́kàn rú tí a sì pàṣẹ kí olùpèsè ọjà náà padà sí àyè iṣẹ́ náà. Olùpèsè ọjà náà gbà pé irú yanrìn tí òun gbé wá kò sí ní ìbámu pẹ̀lú èyí tí òun ṣe ìlérí láti gbé wá. Wọ́n máa ní láti lo yanrìn náà fún nǹkan mìíràn yàtọ̀ sí ohun tí wọ́n gbà lérò ni. Ẹsẹ̀kẹsẹ̀ náà ni a san ìdá 50% owó Onímọ̀-ẹ̀rọ Ken padà fún un. A yóò máa yọ owó náà kúrò nínú owó àwọn ọjà mìíràn tí olùpèsè ọjà náà bá ń gbé wá. Owó náà ò yí ohun tí ó ti ṣẹlẹ̀ padà, ṣùgbọ́n bí ó ti kéré tó, ó ṣàfihàn pé iṣẹ́ àkànṣe rẹ jẹ wá lógún ju èrè rẹ̀ lọ. Ìgbà ìkẹyìn tí irú nǹkan bẹ́ẹ̀ ṣẹlẹ̀ mọ náà nìyẹn torí a ní láti lọ tún sòkòtò wa so kí ó le dáadáa. Ní àkókò ìpàdé náà, Onímọ̀-ẹ̀rọ Ken sọ̀rọ̀ nípa bí ọ̀nà tí a gbà láti yanjú ìsòro náà ti ṣe wú u lórí tí ó sì jẹ́ pé a máa ń ṣe gbọnmọgbọnmọ pé kí àwọn olùpèsè ó ṣe ohun tí ó tọ́. Látààrí ọ̀rọ̀ ẹnu rẹ̀ àti àwọn oníbàárà mìíràn, a rí i pé wọ́n rí wa gẹ́gẹ́ bí i ilé-iṣẹ́ tí ó ṣe é fọkàn tán tí ó máa ń fi ti àwọn oníbàárà rẹ̀ ṣe ṣáájú gbogbo ọjà títà. Àwọn oníbàárà kì í ṣe ọ̀dẹ̀, wọ́n mọ ìgbà tí ó bá ń kọ́ fi tiwọn ṣe tí àwọn náà yóò sì padà wá nítorí pé ìrírí ni o fún wọn, kì í ṣe ohun ìṣàmúlò nìkan. Irú àwọn àṣìṣe bẹ́ẹ̀ lè ṣẹlẹ̀ lẹ́ẹ̀kọ̀ọ̀kan láìròtẹ́lẹ̀ ṣùgbọ́n irú àkókò bẹ́ẹ̀ gan ni ẹ̀rí àwọn ìlérí ìdámọ̀ aṣèyàtọ̀ yóò ti farahàn. Ṣe àfihàn ohun tí ìdámọ̀ aṣèyàtọ̀ rẹ jẹ́ ni, ọ̀pọ̀ ọ̀rọ̀ ò kágbọ̀n. Bẹ́ẹ̀ni, a pàdánù owó tí ó tó ₦20,000 ṣùgbọ́n kò tó nǹkankan lẹ́gbẹ̀ẹ́ iye tí a ti rí bí èrè láti ara rẹ̀ lórí àwọn ọjà tí ó ti rà léra ní ìgbà tí ó ju 8 lọ. Ná a tán bí owó Pé Cribpark ní ìgbàkugbà, iṣẹ́ ti yá wa nìyẹn. A ti gba ìpè ní aago 6 àárọ̀, 10 alẹ́, 11 alẹ́ àti 1 òru lẹ́ẹ̀kan. Bí wọ́n bá ti ń tọrọ gáfárà pé ọjọ́ ti lọ ní àsìkò tí àwọn ń pè wa ni a máa ń jẹ́ kí wọ́n mọ̀ pé kò ni wá lára rárá. Mo rántí òpin ọ̀sẹ̀ kan tí aago ìpè ìṣèrànwọ́ fún àwọn oníbàárà wà lọ́wọ́ mi, kò ju bí i ìṣẹ́jú díẹ̀ tí aago 1 òru kọjá ni ìpè kan wọlé. Mo wo ojú aago, mo sì gbé ìpè náà kódà mi ò ṣe bí i pé ohun àjèjì ni. Oníbàárà náà wà ní ojú òpó ayélujára wa ti ó ń wo àwọn ohun èlò tí ó fẹ́ rà, inú mi sì dùn láti ṣàfihàn bí àwọn ohun tí a kó síta ṣe ti dára tó. Ó ṣẹlẹ̀ pé ó ń wá ọ̀nà kan ṣoṣo tí ó ti lè ra gbogbo ohun èlò ajẹmọ́-ìtọ́jú ìlera àti àwọn ohun ọ̀ṣọ́ ilé fún ilé tuntun rẹ̀. A jọ sọ̀rọ̀ fún bí ààbọ̀ wákàtí kan tí a sì fẹnu òwò onímílíọ̀nù púpọ̀ jóná lórí ìpè náà. Gẹ́gẹ́ bí i ilé-iṣẹ́ àdìdeelẹ̀, kò ní ìtumọ̀ láti máa gapá àkókò ìwàlọ́fíìsì àyàfi bí owó oṣù láti ibòmìíràn bá ti dá ọ lójú ní ìparí oṣù. Àkókò ìwàlọ́fíìsì wa náà ni ìgbàkugbà tí oníbàárà wa bá rí wa kàn sí, lórí aago ìpè, ímeèlì, àbí lójú àlá wa gan. Ìgbàkúùgbà tí wọ́n bá kàn sí wa, a ti bẹ̀rẹ̀ iṣẹ́. Níná a tán tí mo sọ gan ni okùnfà aṣèyàtọ̀ gbòógì fún àwọn ilé-iṣẹ́ àdìdeelẹ̀ láti jáde síta, ó sì le jẹyọ ní oríṣiríṣi ọ̀nà. A ti ní oníbàárà kan ti yanrìn rẹ̀ ti fẹ́ tán ní ọjọ́ tí ó ń ṣe kankéré ìpìlẹ̀ ilé rẹ̀. Ó pè wá ní aago 12 ọ̀sán pé òun nílò rẹ̀ ní aago 2 ọ̀sán. A ti ṣe irú ìfọjàjíṣẹ́ ọlọ́jọ́kan-náà fún un rí, ṣùgbọ́n eléyìí tún wá kani láyà. A pe olùpèsè ọjà tí ó wà ní ìtòsí rẹ̀ tí a sì rí i yí lọ́kàn padà pẹ̀lú bí ọwọ́ rẹ̀ ti dí tó láti fi ọjà náà jíṣẹ́ fún un. A pe oníbàárà wa padà pé a ò ní lè fi ọjà náà jíṣẹ́ ní aago 2 ọ̀sán ṣùgbọ́n yóò ṣeéṣe ní aago 3 ọ̀sán. Inú rẹ̀ dùn pé a tiẹ̀ ṣe ìlérí láti fi ọjà náà jíṣẹ́ nítorí kò tilẹ̀ rọrùn láti rí irú ohun èlò bẹ́ẹ̀ lóòjọ́ àfi bí èèyàn bá ti ṣe ìbéèrè fún un ní ò-ku-ọ̀la. A já ọjà náà ní aago 2.55 ọ̀sán, títí di òní ó jẹ́ ọ̀kan nínú àwọn oníbàárà wa tí ó dára jùlọ. Ohun tí àwọn èèyàn sì ń sọ káàkiri náà ni pé àwá ni olùpèsè ọjà rẹ̀ tí ó gbáralé jùlọ. Ọjà tí ó ti rà ní àtẹ̀léra láàárín oṣù 9 ti lé ní ìgbà 17. Ṣe ohun tí ó bá ọ lára mú Bí o ò bá mọ ọ̀nà, tẹ̀lé àwọn tí wọ́n ti dé ibẹ̀, bó pẹ́ bó yá, ìwọ náà yóò mọ ọ̀nà tí o máa tọ̀. Nígbà tí a bẹ̀rẹ̀ iṣẹ́ ní pẹrẹu ní oṣù Kẹfà ní ọdún tí ó kọjá, a ṣètò amúṣàmúlòdẹrùn tí o lágbára kan fún àwọn èèyàn láti lè máa lọ sí ibùdó ìtakùn náà, kí wọ́n lè ṣàwárí ní ìrọ̀rùn kí wọ́n sì ṣe ìbéèrè fún ọjà. Ọ̀kan nínú àwọn olùfilọ̀ wa jẹ́ adarí OI/AA (Ojú-ìwò Ìsẹ̀rọmáṣàmúlò/Amúrìírí-Aṣàmúlò-dùn) ní ORACLE tí ó ṣí ojú wa sí àwọn ìmọ̀ aláìlẹ́gbẹ́; àyè ìtàkurọ̀sọ náà gbayì púpọ̀. Sí ìyàlẹ́nu wa, a ṣe àkíyèsí pé ọ̀pọ̀ àwọn aṣàmúlò yóò kàn lọ sí ìkànnì náà, ṣe àyẹ̀wò àwọn ohun ìṣàmúlò náà tí ó sì rọ̀ wọ́n lọ́rùn láti pé aago ìpè ìṣèrànwọ́ fún àwọn oníbàárà dípò kí wọ́n síratẹ "kó o sí kẹ̀kẹ́ ẹrù". Lẹ́yìn ìdúnàádúra àkọ́kọ́, ọ̀pọ̀lọpọ̀ àwọn ìbéèrè fún ọjà tí ó tẹ̀lé e láti ọ̀dọ̀ àwọn oníbàárà wọ̀nyìí yóò tẹ̀síwájú lórí ìkànnì WhatsApp ni. Kódà ọ̀pọ̀ àwọn aṣàmúlò bèèrè bí àwọn bá lè bá wa sọ̀rọ̀ lórí ìkànnì WhatsApp. Wọ́n pa ìlànà tí a ṣètò fún ṣíṣe ìbéèrè fún ọjà tì pátápátá ni. Ìbásọ̀rọ̀ lè jẹ́ àpólà kan ní ọjọ́ iwájú ìbáṣepọ̀ pẹ̀lú oníbàárà ní ẹ̀ka iṣẹ́ ìṣòwò orí ayélujára nítorí àwọn èèyàn ń wá irú ìrírí tí yóò jẹ́ tiwọn nìkan. Lẹ́yìnwá, nígbà tí a kíyèsí pé àwọn èèyàn fẹ́ràn láti ni aago ìpè ju "kó o sí kẹ̀kẹ́ ẹrù" lọ, a jẹ kí àwọn aago ìpè wa hàn gàdàgbà lórí ìkànnì náà tí a sì ṣe irú ẹ̀ fún àwọnìgbìyànjú ìpolongo wa. Ìpolongo A bẹ̀rẹ̀ sí ní lo ìkànnì Facebook àti Twitter àti aAOY (àwọn Amúṣàwárí Orí-ẹ̀rọ Yá). Àwọn irinṣẹ́ tí ó dára jùlọ. Facebook ràn wá lọ́wọ́ láti kàn sí ọ̀pọ̀ àwọn èèyàn tí a sì ń tàkurọ̀sọ ní ìwọ̀nba nígbà tí Twitter rí ìbáṣe tí ó pọ̀ ṣùgbọ́n kò fi bẹ́ẹ̀ sí èso rere. Kẹ̀rẹ̀kẹ̀rẹ̀, owó ti ń tán lọ tí a sì ní láti wá àwọn ọ̀nà mìíràn láti kó àwọn èèyàn tuntun jọ láìnáwó. A gbìyànjú Nairaland nígbà tí ó jẹ́ pé ọ̀fẹ́ ni àwọn ìfiléde níbẹ̀, a ṣètò ìbáṣepọ̀ pẹ̀lú ojú òpó aṣèpolówó ńlá tí kò fara hànde kan, tí a sì tún ṣe àwọn ìpolongo abẹ́lé kọ̀ọ̀kan. Ó ṣiṣẹ́! A ní àwọn oníbàárà tuntun sí i, ajé sì bu igbá jẹ sí i. Àìní ohun tí ó wuni nígbà mìíràn máa ń múni ronú ọ̀nà tuntun. Báyìí à ń bẹ ìpolongo aṣàmúlò àkóónú nígbà tí a ti kíyèsí pé ó máa ń ṣẹ̀dá àsopọ̀ pẹ̀lú oníbàárà àfojúsùn tí ó sì máa ń wó ọ̀ràn àìlágbekẹ̀lé. Bí owó ò bá pọ̀ lọ́wọ́ tí o sì ní ọgbọ́n ìṣẹ̀dá, ó yẹ kí o gbìyànjú onírúurú àwọn ìkànnì àti ète iṣẹ́. Ayé yìí ń yí ni, má sọ pé o gbọdọ̀ ṣe é bí wọ́n ti ṣe ń ṣe é nìkan, iṣẹ́ tìẹ ni láti ṣẹ̀dá àwọn èrò ọjà tìẹ. Ìwọ gan ní láti jẹ́ gbọ̀ngán ìtajà! Ní oṣù Kejì ní ọdún tí ó kọjá ni a pinnu láti dáwọ́ lé òkòwò ohun èlò ìkọ́lé tí a sì pinnu láti jẹ́ gbọ̀ngán ìtajà wa gan. Ọ̀sẹ̀ tí ó tẹ̀lé e ní Cristina Stenbeck, Alágabìnrin Kinnevik wà ní Rwanda. Kinnevik ni ó ni Milicom tí ó ni ètò aṣèrànwọ́ ìdàgbàsókè tiwa ní Rwanda nígbà náà, torí náà Arábìnrin Stenbeck pinnu láti yọjú kí ó sì ní gbólóhùn kan tàbí méjì pẹ̀lú àwọn ọlọ́gbọ́n àtinúdá náà. Ó jẹ́ àǹfààní láti kẹ́kọ̀ọ́ láti ọ̀dọ̀ ẹni tí ó kówó tí ó ju bílíọ̀nù $2 lé ìṣòwò orí ayélujára. A ṣe àlàyé aáyan wa àkọ́kọ́ láti dáwọ́ lé àwọn iṣẹ́ àti ohun ọ̀ṣọ́ ilé àti ìpinnu wa láti gbájú mọ́ ètò láti dí aṣàfihàn ọjà àdúgbò fún àwọn ohun èlò ìkọ́lé. Ó wú u lórí láti gbọ́ pé a máa jẹ́ àyè ìtajà tí ó sì tún ṣe àlàyé láti ìrírí rẹ̀ pé àwọn àyè ìtajà ìṣòwò orí ayélujára rọrùn fún àwọn ilé-iṣẹ́ àdìdeelẹ̀ ju ọ̀nà ìṣòwò orí ayélujára àtẹ̀yìnwá lọ nítorí pé kò fi bẹ́ẹ̀ sí ìṣòro nípa ọjà àti ìfọjàjíṣẹ́ tàbí kò tilẹ̀ sí ìṣòro náà rárá. Fún èèyàn tí ó ní ìrírí ńlá ní ẹ̀ka ìṣòwò orí ayélujára láti máa ṣe ẹ̀rí àyè ìtajà àti ìlànà òkòwò náà fún wa ní kóríyá gidi gan tí ó sì padà wá jẹ́ ọ̀nà tí ó tọ́ láti tọ̀. Gbájú mọ́ àwọn àtúpalẹ̀ eléèkàádẹ́rí tí ó tọ́ Ọ̀pọ̀lọpọ̀ àwọn àtúpalẹ̀ eléèkàádẹ́rí ni ó ṣe pàtàkì sí ilé-iṣẹ́ àdìdeelẹ̀ ṣùgbọ́n, gbájú mọ́ èyí tí ó ṣe pàtàkì jùlọ. Fún èmi, mo ní ìgbàgbọ́ pé ju àwọn AIAT (àpapọ̀ iye ọjà títà alátọwọ́dọ́wọ́), àwọn GOO (Gbèdéke Owó-àmúwọlé orí Oníbàárà kan) àti àwọn OAO (Owónàá Àtiṣèfàmọ́ra Oníbàárà kan), àṣeyọrí oníbàárà kan ni ó ṣe pàtàkì jùlọ. Kínni ìdí ẹ̀? Nítorí pé a lè máa ṣòwò láti rí owó ṣùgbọ́n níwọ̀n ìgbà tí ó jẹ́ pé a ò jalè, a ní láti rí owó nípa mímú inú àwọn oníbàárà wa dùn ni. Kò bá làákàyè mu láti rí àwọn oníbàárà 100 kó jọ ní oṣù Ṣẹ́ẹ́rẹ́ kí 99 ó sì má ra ohun tí ò ń tà mọ́. Àwọn oníbàárà mélòó ni ó ti ní? Àwọn mélòó ni wọ́n ti padà wá bá ọ rajà? Mélòó nínú àwọn tí wọ́n padà wá ni wọ́n ti mú àwọn oníbàárà mìíràn wá fún ọ? Ṣíṣe àrígbámú àwọn oníbàárà ṣe pàtàkì gidi gan, láti rí èyí ṣe má kàn gbájú mọ́ ọjà títà nìkan ṣùgbọ́n kí o fọkàn sí fífún àwọn oníbàárà rẹ ní ìrírí tí wọn ò lè rí ní àwọn ìkànnì mìíràn. Fún wọn ní ìdí láti máa padà wá. Má ṣe jẹ́ kí àwọn oníbàárà rẹ ó máa ní ìmọ̀lára pé àwọn tún ti ṣi ọ̀rọ̀-aṣàsopọ̀ tẹ. Ní ọ̀pọ̀ ìgbà, àwọn èèyàn máa ń padà wá nígbà tí o bá ṣe wọ́n dáadáa àbí bí o bá ń yanjú ọ̀pọ̀ àwọn ìṣòro wọn. Ṣẹ́nu kù Ní oṣù 6 àkọ́kọ́ tí a bẹ̀rẹ̀ iṣẹ́ ìṣòwò orí ayélujára, a gbájú mọ́ àwọn àga, ọ̀sọ́ ilé àti ìpèsè iṣẹ́ nílé. Owó tí ó wọlé fún wa jẹ́ $1,000 péré tí a sì gba owó ìrànwọ́ fún ìdókòwò tí iye rẹ̀ jẹ́ $15,000 lọ́wọ́ àwọn elétò aṣèrànwọ́ ìdàgbàsókè wa. A yíjú sí àwọn ohun èlò ìkọ́lé. Ní ìsinyìí tí ó ti pé ọdún 9 tí a ti jẹ́ àyè ìtajà fún ìṣòwò àwọn ohun èlò ìkọ́lé ní orí ayélujára, a ti ní ìdúnàádúrà ọjà títà tí ó tó $150,000 tí a sì lo nǹkan bí i $5,000 láti ṣe àkóso ìdarí òkòwò náà. Ìgbìmọ̀ oní èèyàn 3 tí wọ́n ń ṣiṣẹ́ ní àkókò kíkún tí a sì ti ná owó tí kò tó $500 lórí ìpolongo. Bí a ti ṣe ní àwọn ọmọ ìgbìmọ̀ tí wọ́n ní ìmọ̀ lóríṣiríṣi tún jẹ́ àǹfààní ńlá fún wa nítorí pé ó dín owó òṣìṣẹ́ kù. Ṣíṣẹ́ ẹnu kù ṣe pàtàkì nítorí pé owó ìrànwọ́ lè má wá bí èèyàn ṣe lérò, ìbéèrè fún ọjà lè máa ṣe ṣégeṣège tí àgbẹ́kẹ̀lé sì le já sí òfo ṣùgbọ́n òdodo ni pé bí o bá ń ṣẹ́nu kù, ìnáwó yóò dínkù tí owó ìṣàkóso iṣẹ́ a sì wà nílẹ̀. Èyí yóò fún ọ ní àyè tí ó tó láti ṣe àyẹ̀wò àwòṣe rẹ, ó máa lè ṣe àṣetúnṣe tí o sì máa lè gbaradì fún ìdàgbàsókè. Ṣíṣẹ́ ẹnu kù túmọ̀ sí pé kí o ṣe àwárí ọ̀nà tí ó dára jùlọ láì ná owó tí ó pọ̀ láti ṣe àkóso òkòwò rẹ kí owó má lè tètè tán fún òkòwò rẹ. Ó ní àwọn àsìkò díẹ̀ kan tí o máa ní láti gbára lé àwọn ọ̀rẹ́ àti ẹbí fún ìrànwọ́ owó, nítorí náà, bí o ò bá ṣẹ́ ẹnu kù tí o sì ṣe àkójọ iye tí ó tọ́, o lè ní ohun ìṣàmúlò tí ó dára ṣùgbọ́n o lè ti kó igbá nílẹ̀ kí àsìkò ìkórè tó ó dé. Ìkìlọ̀: Nígbà tí ó bá fi máa parí ìṣẹ́nukù, o lè gbẹ hángángán bí àjẹkù eegun tí ajá gbé, ṣùgbọ́n o ṣá tiẹ̀ máa mọ̀ pé o ní àwòṣe òkòwò tí ó sányán. KÙNÀ NÍ KÍÁ, JÁRA RẸ GBÀ Kò tilẹ̀ yé mi dáadáa ohun tí kíkùnà ní kíá túmọ̀ sí bí ó tilẹ̀ jẹ́ pé mo máa ń lo ọ̀rọ̀ náà dáadáa. Bí ó ṣe rọrùn tó nìyìí: Gẹ́gẹ́ bí i olùṣòwò, a máa ń lérò pé a mọ ẹ̀ka iṣẹ́ wa dáadáa tí a sì mọ àwọn ibi tí bàtà ti ń ta ẹ̀ka naa lẹ́sẹ̀, nítorí náà a máa ya àwòṣe ọ̀nà àbáyọ. Lẹ́yìnwá ni a ń rí i pé ní ọ̀pọ̀ ìgbà bí ó tilẹ̀ jẹ́ pé ìnílò wà, ṣùgbọ́n àwọn oníbàárà ò kàn yà sí igbá wa. Lẹ́yìn náà, a máa jókòó láti túbọ̀ mọ àwọn oníbàárà dáadáa tí a sì máa wá ya ìlànà tí yóò bá ojúpọ̀nà àwọn oníbàárà mu. Èyí máa ń sábà túmọ̀ sí dídán onírúurú nǹkan wò, èyí tí ọ̀pọ̀ nínú wọn yóò kùnà ṣùgbọ́n kí o ṣá ti ṣe é dáadáa ní ìwọ̀nba ìgbà díẹ̀. Níwọ̀n ìgbà tí ó sì ti jẹ́ pé o máa kúkú kùnà nínú àwọn àbùdá kan náà tẹ́lẹ̀, o ò ṣe kúkú kùnà ní kíá kí o lè tètè mọ ohun tí kò lè ṣisẹ́ kí o sì gbájú mọ́ èyí tí yóò ṣe. Ní ìbẹ̀rẹ̀, ó ṣe pàtàkì láti ṣe ohun tí ó bá ń ṣiṣẹ́ kódà bí kò bá gbérùú, nítorí ìyẹn lè tètè yà ọ́ sọ́tọ̀ kúrò lára àwọn òmíràn tí yóò sì sọ ọ́ di aláìlẹ́gbẹ́. Àwọn nǹkan kéékéèké wọ̀nyẹn bí i àlékún ìfarabalẹ̀ tí ó ń fún àwọn oníbàárà lè má ṣe é ṣe nígbà tí o bá ti gbéra sókè, ṣùgbọ́n ó ṣe ò ṣe, o ṣá ti ní irú iye tí yóò mú ìgbésókè jẹ́ ìgbésẹ̀ abálàákàyèmu tí ó kàn. Àwọn Ọ̀rọ̀ Ìkẹyìn Ṣé mò ń fi àwọn ìrírí àti àmọ̀ràn òkòwò wọ̀nyìí síta gẹ́gẹ́ bí i ẹni tí ó ti yẹ tán ni? RÁRÁ RÁRÁ o!. Ní apá ayé yìí, a máa ń rò pé àwọn tí wọ́n bá ti 'ní àṣeyọrí ńlá' tí gbogbo nǹkan sì ti pé fún nìkan ni wọ́n lè kọ ìwé, fúnni lámọ̀ràn kí wọ́n sì sọ̀rọ̀ níbi àpéjọ-ìkẹ́kọ̀ọ́. Ẹn, èmi ò ní irú ìròrí bẹ́ẹ̀. Ìnílò wà láti mọ àwọn ìrírí tí àwọn irọ̀ èèyàn ti là kọjá. Àwọn ìrírí mi gẹ́gẹ́ bí i Aláṣẹ àti Olùdarí àti olùdásílẹ̀ ẹ̀ka òkòwò aṣòwò-orí-ayélujára alárà ọ̀tọ̀ yìí títí di àkókò yìí kún fún ìlọsókèsódò bákan náà ni. Òótọ́ pọ́nbélé ibẹ̀ ni pé ọ̀nà tààrà kan ò wọ ọjà àtiláṣeyọrí. Ohun tí ó ṣiṣẹ́ fún èmi àti ìgbìmọ̀ mi ni pé a ní àfojúsùn kan láti mú àyípadà ńlá bá ẹ̀ka iṣẹ́ òkòwò, èyí tí yóò ṣisẹ́ tí yóò sì ṣeéṣe, a sì ní ìfarajìn sí i pẹ̀lú. Torí náà, a máa bá wọn ná a tán tí a yóò sì máa wẹ àwọn àṣeyọrí wa bẹ́ẹ̀ a yóò tún máa kẹ́kọ̀ọ́ lára àwọn ìkùnà wa. Bí o bá wà ní òkòwò ìṣòwò orí ayélujára ní orílẹ̀-èdè Nigeria lónìí, ohun tí màá sọ ni pé yóò gbè ọ́ o. Báríkà! Kí á tún ṣe àṣeyọrí sí i lọ́jọ́ iwájú!
Cribpark ti ń ṣe bí i Uber fún àwọn ohun èlò ìkọ́lé ní orílẹ̀-èdè Nigeria Ǹjẹ́ o ti ra àwọn ohun èlò ìkọ́lé láti ọwọ́ òǹtajà ẹ̀gbẹ́ ilé tí o sì ń ní ìmọ̀lára pé wọ́n gbá ọ? Àbí sé ó ti ṣe ọ́ bákan rí nígbà tí ó bá ń ní láti yá ètò ìdúnàádúrà mìíràn fún ìfọjàjíṣẹ́? Bóyá ìwọ tilẹ̀ ti pinnu láti kúkú fi gbogbo ọjà náà sílẹ̀ láìrà nígbà tí ẹnu ò kò lórí ọ̀rọ̀ ìfọjàjíṣẹ́? Ó tilẹ̀ tún máa burú jáì bí ọjà náà bá jẹ́ èyí tí ó pọ̀ gan, pàápàá júlọ bí ó bá jẹ́ ìgbà àkọ́kọ́ tí ìwọ òǹrajà bá lọ sí ọjà. Ó lè mú inú bí èèyàn gidi. Ṣùgbọ́n ilé iṣẹ́ àdìdeelẹ̀ kan ni ó ń ṣe ìfilọ̀ ọ̀nà tí yóò bẹ́gi dínà gbogbo àwọn ìṣòro tí ó lè máa kọni lóminú wọ̀nyìí. Ìṣàfihàn Cribpark Cribpark.com.ng tí Olúdáre Pius dá sílẹ̀ jẹ́ àyè ìtajà orí ayélujára tuntun ti ilẹ̀ Nigeria àkọ́kọ́ tí ó ń so àwọn òǹtajà àti òǹrajà ohun ìṣàmúlò ilé, bí i ohun èlò ìkọ́lé ní ẹ̀dínwó pẹ̀lú ètò ìfọjàjíṣẹ́ onígbogbo ọjọ́ ní àfikún. Ìkànnì tí Cribpark pèsè náà kò fún àwọn onílé àti àwọn tí wọ́n lè fẹ́ kọ́ ilé ní àyè láti ra oríṣiríṣi àwọn ohun èlò ìkọ́lé tí ó níye nìkan, ó tún ń fún wọn ní àǹfààní láti rí àtòjọ iye ọjà tí onírúurú àwọn òǹtajà láti onírúurú àyè ní àgbáyé fi léde, tí ó sì tún ń fi bẹ́ẹ̀ ti ọwọ́ àwọn òǹtajà/aṣojú elérè àjẹpajúdé bọ aṣọ. Òkòwò náà jẹ yọ láti àmúlò àwọn àwòṣe tí ó jọra àkọ́kọ́. Lẹ̀yín ìfohun-ìṣàmúlò dán-ọjà-wò àti ìṣàtúpalẹ̀ ewu, ó gbéra sókè di àyè ìtajà fún ohun ìṣàmúlò ilé (àwọn ohun èlò ìkọ́lé) ní oṣù Kẹfà ọdún 2015, èyí tí wọ́n rí i gẹ́gẹ́ bí ọ̀nà tààrà tí ó sì ní àǹfààní ìmúgbòòrò tí ó yá fáfá, pàápàá ní ọjà kíkún bí i orílẹ̀-èdè Nigeria tí wọ́n ti ń ra ohun èlò ìkọ́lé fún oríṣìíríṣìí ìkọ́lé ní bí i ojoojúmọ́. Ọjà àti iye Lẹ́yìn ìwádìí àkọ́kọ́ nípa ọjà, Cribpark ṣe àkíyèsí pé ìbéèrè lemọ́lemọ́ àwọn èèyàn kòlà-kòṣagbe ni ó ń ti ọjà ilé-kíkọ́ – pàápàá pẹ̀lú ìmọ̀ ìṣàmúlò ẹ̀rọ àti lórí ayélujára nípa lílo àwọn ohun èlò alágbèéká wọn -- tí ọ̀pọ̀ wọn ò ní àyè láti lọ sí ọjà ohun èlò ìkọ́lé tàbí kí ó jẹ́ pé wọ́n ń lọ sí ọjà náà fún ìgbà àkọ́kọ́. Àwọn olùpèsè ọjà -- tí àwọn arúgbó àti/tàbí àwọn ẹlẹ́kọ̀ọ́-àbọ̀ pọ̀ jù níbẹ̀ -- ní tiwọn rí ètò ìṣàmúlò ìmọ̀ ẹ̀rọ láti mú káràkátà rọrùn gẹ́gẹ́ bí ohun ìnira ńlá gbáà. Ṣùgbọ́n àrà ọ̀tọ̀ tí Cribpark ń gbà láti kojú ìpènijà yìí ní pípèsè ètò ìfọjàjíṣẹ́ onígbogbo ọjọ́, tí ó sì ń ṣiṣẹ́ gẹ́gẹ́ bí i aṣàfihàn ọjà àdúgbò tí ó ń fúnni ní àǹfààní fífi iye ọjà láti onírúurú àdúgbò ní àgbáyé wé ara wọn lórí ìkànnì kan ṣoṣo (ó mú àǹfààní dídín ìnáwó kú dání) tí ó sì tún ń ṣe ìdájú ojúlówó ohun ìṣàmúlò. Èyí gan ni ó ń pè ní ìṣòro mẹ́ta. Ìlòṣiròtánṣòro ẹ̀rọ Ìmúṣẹ́ṣe Ètò náà bẹ̀rẹ̀ pẹ̀lú àkójọ àwọn òǹtajà, èyí tí ó ṣe pàtàkì láti fa ojú wọn mọ́ra àti láti ṣẹ̀dá irú ìbáṣepọ̀ tí wọ́n nílò tí yóò sì ṣe gbogbo olùkópa ní àǹfààní. Cribpark wá tẹ̀síwájú láti ṣẹ̀dá ìgbìmọ̀ aṣèrànwọ́ ìbáṣepọ̀ pẹ̀lú òǹtajà láti ṣiṣẹ́ papKejìlá̀lú àwọn òǹtajà wọ̀nyìí. Ìgbìmọ̀ aṣèrànwọ́ náà tẹ̀síwájú láti lọ bá àwọn òǹtajà, wọ́n bá wọn ṣẹ̀dá àyè ìṣojú orí ayélujára tí wọ́n sì bá wọn fi sí orí ayélujára ní ọ̀nà tí ó lè yé àwọn òǹrajà tí wọ́n ní ìmọ̀ ìṣàmúlò ẹ̀rọ. Látààrí bẹ́ẹ̀, àwọn òǹrajà tí wọ́n ní ìmọ̀ ìṣàmúlò ẹ̀rọ ní àǹfààní láti bá àwọn òǹtajà tí wọn ò ní ìmọ̀ ìṣàmúlò ẹ̀rọ sọ̀rọ̀ ní orí ayélujára nípasẹ̀ àtòjọ ìṣèrànwọ́ rẹ̀ tí ó ń dí ìpínyà onímọ̀-ẹ̀rọ. "Lákọ̀ọ́kọ́, ohun tí a gbèrò ni pé wọ́n máa forúkọsílẹ̀ fún un fúnra wọn, ṣùgbọ́n a rí i pé ọ̀pọ̀ àwọn oníṣòwò ohun èlò ìkọ́lé ni wọn ò fi bẹ́ẹ̀ ní ìmọ̀ ìṣàmúlò ẹ̀rọ, torí náà, á ṣe ìrànlọ́wọ́ láti bá wọn ṣẹ̀dá àyè ìṣojú orí ayélujára tí yóò ye irú àwọn oníbàárà tí a ní," Oludare ṣe àlàyé. Àti pé nítorí ó jẹ́ àyè ìtajà, ọ̀pọ̀lọpọ̀ àwọn òǹtajà lè máa ta irú ọjà kan náà, èyí tí yóò mú orogún òwò wáyé láàárín àwọn òǹtajà tí yóò sì gé gbígbé owó lé ọjà kúrú. Ìbáṣepọ̀ kan náà yóò ṣe àrídájú ẹ̀dínwó iye ọjà fún àwọn òǹrajà tí yóò sì mú ọjà orí ayélujára gbáradì fún àwọn òǹtajà. Ìrànwọ́ owó Cribpark Systems Ltd dàpọ̀ mọ́ àwọn ilé-iṣẹ́ ní orílẹ̀-èdè Nigeria (oṣù Kẹta ọdún 2014), bí ọ̀pọ̀ àwọn ilé-iṣẹ́ àdìdeelẹ̀, òun náà ti ilẹ̀ díde ni tí ó sì gbára lé àwọn iṣẹ́ ọwọ́ láti lè dín owó ìṣàkóso òwò kù ní àkókò tí ó kọ́ bẹ̀rẹ̀. Wọ́n dá ẹ̀ka rẹ̀ tí ó wà ní Rwanda -- Cribpark Rwanda -- sílẹ̀ lẹ́yìn tí wọ́n yan Cribpark mọ́ àwọn ilé-iṣẹ́ àdìdeelẹ̀ ilẹ̀ Africa 4 tí yóò jẹ àǹfààní ètò Ìrànwọ́ Onímọ̀-ẹ̀rọ fún ìdàgbàsókè láti ọ̀dọ̀ Milicom. Milicom pèsè owó ìrànwọ́ fún ìdókòwò tí iye tí jẹ́ $15,000 fún àkókò ètò ìrànwọ́ fún ìdàgbàsókè olóṣù 6 ní Rwanda (oṣù Kọkànlá, ọdún 2014 – oṣù Kẹrin, ọdún 2015). Òótọ́ adùnmọ́ni mìíràn nípa ilé-iṣẹ́ àdìdeelẹ̀ náà ni bí ó tí ṣe gbá $5000 jọ fúnra rẹ̀ lẹ́yìn ìgbà tí ó lo owó ìdókòwò àkọ́kọ́ tán tí ó sì tún nílò láti máa pèsè owó fún ètò ìṣúná kékeré rẹ̀. Nígbà tí òkòwò náà sì tún tiraka láti máa fi ìwọ̀nba owó rẹ̀ gbéra nílẹ̀ tí ó sì ń ṣe àfikún ọjà títà rẹ̀ títí di ìgbà tí wọ́n máa ṣetán láti gba owó ìdókòwò mìíràn, yóò dùn láti ṣe àkíyèsí pé ilé-iṣẹ́ náà ṣe àṣeyọrí àpapọ̀ iye ọjà títà alátọwọ́dọ́wọ́ tí ó jẹ́ owó dọ́là $70,000 láti ètò ìpolongo tí ìṣúná rẹ̀ jẹ́ $350 péré ní oṣù méje àkọ́kọ́ tí ó bẹ̀rẹ̀ iṣẹ́. Sìmẹ́ǹtì, yanrìn àti akọ òkúta dúdú ní wọ́n kún ìdá 70% ọjà tí wọ́n tà. Àwọn ìpènijà Ní odi àyè yìí, a ò ní yé é máa sọ̀rọ̀ nípa ìgbẹkẹ̀lé, àti bí kò ti ṣe yàtọ̀ fún Cribpark. Ní apá tí àwọn òǹtajà, Olúdáre ṣàlàyé pé, "Ó nira láti fi òye yé àwọn òǹtajà pàápàá júlọ nítorí wọ́n ń bèèrè nípa àǹfààní tí wọ́n máa rí ní kíákíá." Ilé-iṣẹ́ náà yanjú èyí nípa títọ àwọn aṣàpínka ńláńlá dípò kí wọ́n lo àwọn ilé-iṣẹ́. Àwọn oníbàárà ní ìdàkejì ń fẹ́ láti rí onírúurú lórí ìkànnì náà, pàápàá lórí ọ̀rọ̀ nípa àyè ìtakùrọ̀sọ aṣàmúlò. Ilé-iṣẹ́ náà ní láti ṣe àmúlò ètò sanwó-bí-o-ṣe-ń-gba-ọjà láti lè fi àgbẹkẹ̀lẹ́ múlẹ̀ nínú àwọn oníbàárà. Cribpark tẹ̀síwájú láti mú ètò ìṣàkóso ààbò òǹrajà tí ó ń pèsè ètò ìṣalárinnà adewómọ́lẹ̀ dòpin ìdúnàádúrà fún àwọn oníbàárà; wọn yóò sanwó fún òǹtajà lẹ́yìn tí oníbàárà náà bá ti jẹ́rìí pé ọjà náà ṣe déédé àfojúsùn òun. Àwọn àfojúsùn Cribpark gbájú mọ́ àwọn àdúgbò bí i Ìkòròdú, Àjá, Festac, Ìbàfò àti Mòwé gidi gan, nítorí pé àwọn àdúgbò wọ̀nyìí ni wọ́n ti ń bèèrè ohun èlò ìkọ́lé gidigidi. Ṣùgbọ́n ó ń wòye láti kó ìlú Èkó lápapọ̀ láàárín oṣù 6 tí ó ń bọ̀, tí yóò sì wá mú Abuja àti Port Harcourt náà papọ̀ ní oṣù 6 mìíràn. "Àwọn ọjà wọ̀nyìí ni wọ́n dúró fún ìdá 55-60% ẹ̀ka iṣẹ́ abánikọ́lé ní orílẹ̀-èdè Nigeria," Olúdáre fèsì. Ní ìtẹ̀lé ìyẹn ni yóò jẹ́ kí ó nífẹ̀ẹ́ sí irú àwọn àyè bí i Rwanda; níbi tí ó ti gba ètò ìrànwọ́ fún ìdàgbàsókè, tí yóò fi ìbáṣepọ̀ tí ó ní pẹ̀lú Milicom ṣe àtẹ̀gùn láti gòkè níbẹ̀, kí ó tó máa nawọ́ iṣẹ́ sí àwọn orílẹ̀-èdè tí wọ́n wà ní ìla oòrùn ilẹ̀ Africa mìíràn. Ilé-iṣẹ́ náà tún ní lọ́kàn láti ṣe àfikún sí àtòjọ àwọn òǹtajà rẹ̀, nípa ṣíṣe ètò àgbàjọ àwọn òǹtajà mìíràn. Ka ìfiléde àlejò tí Olúdáre Pius kọ: Àwọn Ẹ̀kọ́ láti inú Ìwé-ìrántí ọmọ Nigeria tí ó ṣẹ̀ṣẹ̀ bẹ̀rẹ̀ Ìṣòwò orí ayélujára
Ilé-iṣẹ́ Afìmẹ̀ẹ̀rọṣàkóso Dátà, Melon ṣe Ìfilọ́lẹ̀ Ọ̀nà Àbáyọ fún Ìṣàkóso Dátà Ẹlẹ́yà-ìṣàyẹ̀wò Alójọaṣàmúlò Tí ó tayọ, fún Ìrólágbára àwọn Alodátàmúṣẹ́yá nílẹ̀ Africa Melon, ilé-iṣẹ́ afìmẹ̀ẹ̀rọṣàkóso dátà tí ó ní ìlépa láti di olórí Alodátàmúṣẹ́yá nílẹ̀ Africa, láyọ̀ láti kéde bí ó ti ṣe fi ẹ̀yà-ìṣàyẹ̀wò alòjọaṣàmúlò fún ọ̀nà àbáyọ ajábọ̀ dátà tuntun rẹ̀, MELON 1.0 síta. Bí ìkànnì pàtàkì Melon náà ṣe ní àfojúsùn láti mú àbájáde iṣẹ́ dára tí yóò sì mú iṣẹ́ yá náà ni ó ń gbèrò láti dí ààfo tí ó wà láàárín ìṣàgbájọ, ìṣàmúlò àti ìṣàpínká dátà tí yóò fún àwọn aṣèpinnu ní àwọn irinṣẹ́ tí wọn máa nílò láti yan àṣàyàn tí ó tọ́ tí yóò sì bá àfojúsùn wọn mu. Bí àbọ̀ ìwádìí tuntun kan tí KPMG ṣe ti sọ, ọjà orílẹ̀-èdè Nigeria ń náwó lórí dátà tí ìṣàtúpalẹ̀ sí ń sọ pé yóò dé mílíọ̀nù 500 láàárín ọdún mẹ́ta tí ó ń bọ̀. Èyí ṣe àfihàn pàtàkì bí ìṣèpinnu nípa lílo dátà ṣe ń gbòòrò sí i ní agbègbè náà tí ó sì tún ṣe àtìlẹ́yìn fún ìnílò irú ọ̀nà àbáyọ agbájúmọ́dátà tuntun bí i ti MELON 1.0. Ọjà àgbáyé fún dátà ńlá àti ètò ìṣàtúpalẹ̀ òwò náà ti ń gbòòrò dáadáa, iye rẹ̀ jẹ́ bílíọ̀nù $198.08 ní ọdún 2020 tí ìrètí sì wà pé yóò dé bílíọ̀nù $684.12 títí ọdún 2030. Pẹ̀lú bí ìbéèrè fún òye ajẹmọ́dátà ṣe wà lemọ́lemọ́, ààtò irinṣẹ́ àti iṣẹ́ alágbára ti Melon ṣètò wá ní àkókò pàtàkì tí àwọn òkòwò àti àwọn ilé-iṣẹ́ ń wá ọ̀nà láti ṣe àmúlò dátà kí iṣẹ́ wọn lè ní àṣeyọrí tí wọ́n fẹ́. "Ní Melon, a ní ìfarajìn láti ṣe ìrólágbára tí yóò fún àwọn aṣèpinnu ní agbára láti ṣe àwọn ìpinnu onímọ̀ àti láti mú ipa iṣẹ́ dára sí i," Ayọníyì Ọmọniyì, olùdásílẹ̀ Melon dáhùn. "Wọ́n fi ọgbọ́n ṣètò MELON 1.0 lọ́nà tí yóò fi pèsè ìsọnísókí àtúpalẹ̀ eléèkàádẹ́rí ti iṣẹ́ àti àwọn àbájáde tí ó kúnná, èyí tí yóò fún àwọn aṣàmúlò ní àǹfààní láti ṣètọpa àwọn aṣàmì iṣẹ́ pàtàkì tí yóò sì tún ṣe ìwọ̀n àṣeyọrí ètò alátinúdà wọn pẹ̀lú ìrọ̀rùn. MELON 1.0 ń fọwọ́ àwọn ààtò àbùdá tí ó yà á sọ́tọ̀ ní àyè ìtajà náà sọ̀yà, èyí tí irinṣẹ́ ìjábọ̀ aṣeéyí tí yóò fún àwọn aṣàmúlò ní àǹfààní láti ṣe àkọọ́lẹ̀ ìtẹ̀síwájú àti ipa àwọn ìdókòwò àbí ètò wà nínú wọn. Àtẹafàkósohàn aṣeéyísáàyòẹni tí ìkànnì náà ní ń pèsè ìfihàn ìwífún àti dátà ní tààrà, nígbà tí ìmọ̀ọ́ṣe onílọsíwájú tí ó ní lórí ìmọ̀ọ̀jìnlẹ̀ nípa dátà ń ṣe àkójọ àwọn òye ìṣiṣẹ́ tí yóò mú ìṣèpinnu tí ó mú ọgbọ́n dání àti ìdàgbàsókè ìlànà iṣẹ́ wáyé. Ìlànà ìjábọ̀ káríayé tí ìwádìí ní kíkúnná wà lórí rẹ̀ tí Melon ní máa ń ṣe àrídájú pé àwọn oníbàárà ń lè gba ìwífún ojúẹsẹ̀ nípa lílo oríṣiríṣi ọ̀nà ìjẹ́rìísí àti àwọn irinṣẹ́ aṣàmììdáàyèmọ̀, láti ṣe àrídájú ìgbàjọ dátà tí ó ṣe déédéé tí ó sì ṣe é fọkàn tán tí ó já fáfá. "Ìgbìmọ̀ onírúurú àwọn akọ́ṣẹ́mọṣẹ́ alájọdásílẹ̀ wa ń kó ipa pàtàkì láti jẹ́ kí àfojúsùn wa láti di olórí Alodátàmúṣẹ́yá nílẹ̀ Africa wá sí ìmúṣẹ," Ayọ̀kúnlé Ọmọniyì tún ṣe àfikún. "Ìgbìmọ̀ wa tí wọ́n wá láti onírúurú ẹ̀ka iṣẹ́ àti ìmọ̀ọ́ṣe ń kó ọrọ̀ ìmọ̀ àti òye wá sí àkàtà wa, èyí tí ó ń fún wa ní ìkápá láti kojú àwọn ìpènijà tí àwọn ilé-iṣẹ́ tí wọ́n wà ní ilẹ̀ Africa nìkan máa ń rí dáadáa." Ìfarajìn tí Melon ní láti máa ṣáájú àṣà ní ìmọ̀-ẹ̀rọ àti ẹ̀ka iṣẹ́ ni ó fi ilé-iṣẹ́ náà sí ipò olórí ní ẹ̀ka iṣẹ́ náà. Ìdókòwò nígbà gbogbo lórí ìwádìí àti ìdàgbàsókè ni ó mú kí Melon ó lè bá ẹgbẹ́ pé pẹ̀lú àwọn ìmọ̀-ẹ̀rọ tuntun àti ìmọ̀ọ́ṣe tí ó dára jùlọ, èyí tí ó ń ṣe àrídájú pé àwọn oníbàárà ń jẹ àǹfààní àwọn ọ̀nà àbáyọ tí ó tuntun jùlọ tí wọ́n wà nílẹ̀. Ní àfikún, irú ìdámọ̀ àti ìrànlọ́wọ́ tí àwọn ètò àtinúdá bí i ti Àmì-ẹ̀yẹ̀ Ìṣòwò fún ọdún 2022 ti Tony Elumelu Foundation ti fún Melon, níbi tí wọ́n ti yàn án láàárín àwọn ilé-iṣẹ́ àdìdeelẹ̀ tí yóò gba owó ìdókòwò ìbẹ̀rẹ̀ ni ó ti fojú ìfarajìn àti ipá tí ilé-iṣẹ́ náà ní láti mú àyípadà dáadáa bá àyè dátà ní ilẹ̀ Africa hànde. Bí ilẹ̀ Africa ṣe ti ń súnmọ́ ọdún àfojúsùn fún àwọn Ìlépa fún Ìdàgbàsókè Alálòpẹ́ (aIIA), ìṣàmójútó àti ìṣèdáhùn fún dátà ń kó ipa pàtàkì lórí àgbéyẹ̀wò ìlọsíwájú àti láti rí àwọn ìlépa káríayé wọ̀nyìí ṣe. Pẹ̀lú MELON 1.0, Melon ń gbèrò láti mú àyípadà bá ìṣèpinnu alòmọ̀-dátà , èyí tí yóò fún àwọn òkòwò, ilé-iṣẹ́ àti àwọn aṣòfin ní agbára láti ṣàmúlò agbára dátà tí wọn yóò sì mú àbájáde onípa bá ọ̀pọ̀lọpọ̀ àwọn ẹ̀ka iṣẹ́. Nípa Melon: Melon Data services LTD jẹ́ ilé-iṣẹ́ afìmẹ̀ẹ̀rọṣàkóso dátà tí ó ní ìfarajìn láti di olórí Alodátàmúṣẹ́yá nílẹ̀ Africa. Látààrí ìkànnì pàtàkì rẹ̀, MELON 1.0, Melon ń ṣe ìrónilágbára fún àwọn aṣèpinnu pẹ̀lú àwọn irinṣẹ́ àti iṣẹ́ láti lè dí ààfo tí ó wà láàárín ìgbàjọ, ìṣàmúlò àti ìṣàpínká dátà. Nípa ṣíṣe àmúlò ìmọ̀ọ́ṣe ìmọ̀ọ̀jìnlẹ̀ nípa dátà tí ó tayọ àti ìlànà ìjábọ̀ káríayé tí ìwádìí ní kíkúnná wà lórí rẹ̀, Melon gbèrò láti mú àbájáde dára sí i kí ó sì ní ipa káàkiri ilẹ̀ Africa. Fún ìwífún sí i nípa Melon àti ìfisíta ẹ̀yà-ìṣàyẹ̀wò alòjọaṣàmúlò MELON 1.0, jọ̀wọ́ lọ sí https://melon.ng/ àbí kí o kàn sí wa ní: solutions@melon.ng kí o sì tẹ̀lé àwọn ètò iṣẹ́ wa ní LinkedIn àti Twitter.
Ilé-iṣẹ́ àdìdeelẹ̀ afìmẹ̀ẹ̀rọṣètò-ìlera ti orílẹ̀-èdè Nigeria, Remedial Health, ṣe àgbàjọ owó ìrànwọ́ mílíọ̀nù $12 níbi ìṣèrànwọ́ Àṣetẹ̀léra A láti fẹ ọwọ́jà àwọn ètò iṣẹ́ rẹ̀ Ilé-iṣẹ́ àdìdeelẹ̀ alòmọ̀-ẹ̀rọṣètò-ìlera ti orílẹ̀-èdè Nigeria, Remedial Health, ti ṣe àgbàjọ owó ìrànwọ́ mílíọ̀nù $12 níbi owó ìrànwọ́ Àṣetẹ̀léra A — mílíọ̀nù $8 fún ìpín ìdókòwò àti mílíọ̀nù $4 gẹ́gẹ́ bíi gbèsè — láti fẹ ọwọ́jà àwọn ètò iṣẹ́ rẹ̀ ní orílẹ̀-èdè náà. Ilé-iṣẹ́ náà yóò tún lo owó ìrànwọ́ náà láti ṣe àtìlẹ́yìn fún ìrọwọ́rọsẹ̀ àwọn ètò iṣẹ́ ìnáwó tí wọ́n fojú sùn kí ìdàgbàsókè lè bá ẹ̀ka iṣẹ́ ìtajà òògùn káàkiri orílẹ̀-èdè Nigeria. QED Investors àti Ventures Platform ní wọ́n jọ darí ìyípo ìpínwó ìrànwọ́ agbàpín-ìdókòwò náà. Bí ó tilẹ̀ jẹ́ pé ìkówólókòwò kejì ti onítọ̀hún yóò ṣe lórí ilé-iṣẹ́ àdìdeelẹ̀ ní ilẹ̀ Africa ni èyí, Ventures Platform ni tiẹ̀ ti kówó lé Remedial Health láti àkókò tí kò tíì gba owó ìbẹ̀rẹ̀ iṣẹ́. Ó tún jẹ́ ìdókòwò Àṣetẹ̀léra A àkọ́kọ́ lórí Ventures Platform. Giangels, Tencent àti Ycombinator kópa lẹ́yìn tí wọ́n ti kọ́kọ́ kópa nínú àwọn ìyípo tẹ́lẹ̀. Àgbárijọpọ̀ àwọn ilé-iṣẹ́ elétò owó nílẹ̀ yìí àti ní òkèèrè ni wọ́n darí ètò ìsangbèsè oní mílíọ̀nù $4. Remedial Health tí Samuel Okwuada (Aláṣẹ àti Olùdarí) àti Victor Bemjamin (Adarí Ètò Iṣẹ́) ṣe ìfilọ́lẹ̀ rẹ̀ ní ọdún 2022, jẹ́ ilé-iṣẹ́ àdìdeelẹ̀ alòmọ̀-ẹ̀rọ tí ó ń fi ìmọ̀ ẹ̀rọ ṣètò ìpínjà òògùn títà. Ilé-iṣẹ́ àgbọwọ́-òkòwò-sí-òkòwò náà ń pèsè ohun èlò àìrídìmú fún àwọn ilé-ìtajà òògùn àti ilé-ìwòsàn láti máa ṣe àkóso àwọn àkójọ ọjà wọn àti ọjá tí wọ́n tà. Ilé-iṣẹ́ náà ń ran àwọn ilé-ìtajà òògùn lọ́wọ́ láti ṣe àwárí àwọn ọjà òògùn láti ọ̀dọ̀ àwọn aṣèlọ́po àti àwọn aṣàpínka ńláńlá bí i GSK, Pfizer, AstraZeneca, Emzor àti Fidson Healthcare fún ilé-ìtajà wọn. Ó tún máa ń pèsè ètò ìyáwórajà fún àwọn ilé-ìtajà òògùn àbí ilé-ìwòsàn tí wọn ò ní owó tí ó yẹ láti ra àwọn òògùn tí wọ́n nílò. Fún àwọn aṣèlọ́po òògùn, Remedial Health máa ń pèsè ètò ìkọ́jàránṣẹ́ tí ó múnádóko fún àwọn ọjà wọn àti ọgbọ́n ìwífún nípa àwọn ọjà kéékéèké tí wọ́n lè lò fún ètò iṣẹ́ wọn àti ìṣèpinnu tí ó múnádóko. Ilé-iṣẹ́ àdìdeelẹ̀ alòmọ̀-ẹ̀rọ ṣètò ìlera ti ilẹ̀ Nigeria, Remedial Health ń fi ìmọ̀ ẹ̀rọ ṣètò ìpínjà òògùn tí wọ́n sì tún ń pèsè ètò ìyáwórajà fún àwọn ilé-ìtajà òògùn. Remedial tún ní ilé-ìtajà orí ayélujára tí ó máa ń fún àwọn onílé-ìtajà òògùn tí wọn kò lo ohun èlò àìrídìmú rẹ̀ ní àyè láti bèèrè fún ọjà láti orí ohun èlò ìmúṣẹ́ṣe orí ẹ̀rọ aláàgbéká rẹ̀. Àwọn onílé-ìkọ́jàsí lè lo ohun èlò ìmúṣẹ́ṣe orí ẹ̀rọ aláàgbéká náà láti rí àyè sí àwọn ọjà aláṣẹ tí wọ́n lé ní 8,000, pẹ̀lú ìfọjàjíṣẹ́ ọlọ́jọ́kan-náà àti ètò ìyáwórajà láti mú àdínkù bá wàhálà ìṣàn-owó fún ìbéèrè ọjà lóòrèkóòrè àti láti mú kí ọjà títà yá dáadáa. Nígbà tí Remedial kéde owó ìdókòwò mílíọ̀nù $4.4 tí ó rí ní oṣù Ọ̀wẹ̀wẹ̀, ọdún 2022 ni Okwuada ṣe àfihàn pé ilé-iṣẹ́ àdìdeelẹ̀ náà ti bẹ̀rẹ̀ sí ní ṣiṣẹ́ ní àwọn ìpínlẹ̀ 16 ní orílẹ̀-èdè Nigeria tí ó sì ń ṣètò láti tàn ká lọ sí àwọn ìpínlẹ̀ tí ó kù ni orílẹ̀-èdè náà. Báyìí, ilé-iṣẹ́ náà sọ pé òun ń ṣiṣẹ́ pẹ̀lú àwọn aṣèlọ́po tí wọ́n lé ní 300 tí òun sì tún ń ṣiṣẹ́ fún àwọn ilé-ìtajà òògùn, ilé-ìwòsàn àti àwọn Òǹtajà Òògùn Alábọ́dé Oníwèé-àṣẹ (PPMVs) tí wọ́n lé ní 5,000 káàkiri àwọn ìpínlẹ̀ 34 nínú àwọn ìpínlẹ̀ 36 ní orílẹ̀-èdè Nigeria. Nígbà tí wọ́n bèèrè pé báwo ni ilé-iṣẹ́ náà ti ṣe gbòòrò wọ inú ọ̀pọ̀ àwọn ìpínlẹ̀ ní ilẹ̀ Nigeria kí ọdún kan tó pé, Aláṣẹ àti Olùdarí ilé-iṣẹ́ náà sọ pé òun ti fimú fínlẹ̀ ní orílẹ̀-èdè náà tí òun sì wá lóye bí òkòwò náà ṣe ń ṣiṣẹ́. Ó tún fi kún un pé ilé-iṣẹ́ náà fẹ́ fi ọwọ́ bá ọ̀pọ̀ àwọn èèyàn sí i ni. Ó tún tẹ̀síwájú pé nígbà tí ilé-iṣẹ́ náà ń ṣe ìpínká ọjà ní gbogbo ìpínlẹ̀ 36, kò tí ì gba òṣìṣẹ́ ní ibi méjì. Àmọ́ ṣá, ṣíṣe àṣeyọrí ìyẹn kò wáyé láìsí àwọn ìṣòro rárá, tí Okwuada ṣe àlàyé wọn gẹ́gẹ́ bíi "ìran ìfọjàránṣẹ́ tí ń dẹ́rù bani". "Gbígbé nǹkan lójú òpópónà jẹ́ ìran ìfọjàránṣẹ́ tí ń dẹ́rù bani, láti orí ṣíṣe àwárí alábàáṣe ẹnìkẹta — bí o bá nílò ọ̀kan — sí àwọn ọ̀nà tí kò dára dé orí owó ìrànwọ́ orí epo tí wọ́n yọ, èyí tí ó fa ọ̀wọ́ngógó epo fún àwọn aṣàmúlò tí kò sì ṣe é má lò, sí ti àwọn agbófinró ojú pópó tí wọ́n ń fi ipá gba owó." Ṣùgbọ́n ó wí pé ilé-iṣẹ́ náà ti mọ àwọn ìṣòro náà tí ó sì ti mọ bí nǹkan ṣe ń lọ ní orílẹ̀-èdè náà, bí kò tilẹ̀ nímọ̀ kíkún ṣùgbọ́n ó mọ̀ ọ́ dé àyè kan tí yóò fi ṣiṣẹ́ ìfọjàránṣẹ́ ní àṣeyọrí káàkiri gbogbo àwọn ìpínlẹ̀. Láti ìgbà tí ó ti gba owó ìdókòwò ìbẹ̀rẹ̀, iye àwọn òṣìṣẹ́ ilé-iṣẹ́ náà ti di ìlọ́po méjì, owó àmúwọlé rẹ̀ ti di ìlọ́po márùn-ún, tí àwọn oníbàárà rẹ̀ náà sì ti di ìlọ́po mẹ́ta. Kí ló tún kù, Remedial ń ṣètò láti ṣe ìfẹ̀lójú àwọn ètò iṣẹ́ rẹ̀ tẹ́lẹ̀ pẹ̀lú àwọn iṣẹ́ tuntun, bíi ètò ìsanwó àti ìpèsè àwọn ètò ìlera ìbẹ̀rẹ̀pẹ̀pẹ̀ bíi àbẹ̀wò sí dókítà àbí ìṣàyẹ̀wò àìsàn láti ilé.
Healthlane ṣe àgbàjọ $2.4m, tí ó sì kúrò ní ilé-iṣẹ́ dáadáa di èyí tí ó ń jẹ owó oṣù, ó lé àwọn òṣìṣẹ́ kúrò lẹ́nu iṣẹ́, tí ó sì darí owó iṣẹ́ sí ibòmíràn. Báyìí wọ́n wí pé ó fẹ́ ṣe àgbéjáde Àṣetẹ̀léra A. Nígbà tí HEALTHLANE BY GIFTEDMOM LIMITED (Healthlane), ilé-iṣẹ́ àdìdeelẹ̀ afìmẹ̀ẹ̀rọṣètòòlera láti Kenya, ṣe ìfilọ́lẹ̀ alákọọ́lẹ̀ ní ọjọ́ 9 oṣù Kọkànlá, ọdún 2021, Olóòtú Ètò wa, Emmanuel Paul lọ sí ibi ayẹyẹ náà ní ọ́fíìsì Healthlane ní Lekki, ìlú Èkó ti Nigeria. Níbi ayẹyẹ ìfilọ́lẹ̀ náà, wọ́n pé Alain Nteff (Adarí Ètò Iṣẹ́) àti Agbo Ashumanyi Ako (Alájọdásílẹ̀ àti Adarí ètò Ìlera) bẹ̀rẹ̀ Healthlane ní ìlú Cameroon ní ọdún 2019 láti ran àwọn èèyàn ilẹ̀ Africa lọ́wọ́ kí wọ́n lè ní àǹfààní sí àwọn ètò ìlera tí ó jọjú tí kò sì fa àpò ya. Ọ̀kan nínú àwọn onímọ̀-òògùn tí wọ́n jẹ́ òṣìṣẹ́ ilé-iṣẹ́ náà ṣe àfihàn pé ilé-iṣẹ́ àdìdeelẹ̀ náà ń pèsè irú orísi àyẹ̀wò 78 tí àwọn èsì wọn sì máa ń jáde lẹ́yìn ìṣẹ́jú 45. Ilé-iṣẹ́ náà máa ń ṣe ìyànjú ètò ìjẹun, ètò àjẹsára amárajípépé àbí ètò eré ìdárayá láti ara àwọn èsì àwọn àyẹ̀wò náà. Nítorí náà, ní ọdún 2022, àwọn òṣìṣẹ́ Techpoint Africa kan — Chimgozirim Nwokoma, Yinka Awosanya, Emmanuel Paul àti Precious Mogoli— lọ lò sí ilé-iṣẹ́ náà. Nígbà tí Mogoli, Nwokoma àti Paul fi orúkọ wọn sílẹ̀ fún ètò àyẹ̀wò gbogbo ara, Awosanya fi orúkọ rẹ̀ sílẹ̀ láti gba abẹ́rẹ́ àjẹsára fún ààrùn jẹ̀dọ̀jẹ̀dọ̀ B. Ṣùgbọ́n nígbà tí ó di oṣù Ọ̀wẹ̀wẹ̀ tí Awosanya fẹ́ gba ìwọ̀n òògùn àjẹsára ìkẹyìn ni ó ti ń ṣe àkíyèsí tí ó ń kọni lóminú pé Healthlane ò ṣiṣẹ́ mọ́ tààrà. Awosanya rántí sọ pé, "Ìdáhùn àkọ́kọ́ ni pé dókítà ò sí nílé. Nígbà tí ó yá, wọ́n sọ fún mi pé àwọn ń ṣe àtúnṣe ní ọ́fíìsì àwọn àti pé àwọn máa wá sí ilé àbí ọ́fíìsì mi láti fún mi ní òògùn náà. Ṣùgbọ́n wọn ò ṣe nǹkankan. Lẹ́yìn ìgbà náà sì ni ohun èlò ìmúṣẹ́ṣe wọn kò ṣiṣẹ́ mọ́." Láàárín oṣù Kẹjọ àti oṣù Ọ̀wẹ̀wẹ̀, mo ṣe àyẹ̀wò ìwádìí lọ́dọ̀ àwọn dókítà méjì ọ̀tọ̀ọ̀tọ̀ nípasẹ̀ ètò ìṣàkóso ìlera ti ilé-iṣẹ́ Techpoint Africa. Mò ń fẹ́ láti ṣe àwáfín bí àyẹ̀wò ìwádìí wọn ṣe bára mu tó. Yàtọ̀ fún ìyẹn, wọ́n fún mi ní àwọn òògùn kan, èyí tí èmi ò lò mọ́ látààrí ìyàtọ̀ gédégédé tí ó wà nínú àyẹ̀wò ìwádìí náà. Kí n lè tún gbọ́ láti ẹnu kejì, mo fẹ́ ṣe àwọn àyẹ̀wò kan kí n lè ṣẹ̀rí àwọn àyẹ̀wò ìwádìí náà, mo ṣe ìgbàsílẹ̀ ohun èlò ìmúṣẹ́ṣe Healthlane láti orí Google Play Store ni mo bá tún rí i pé kò ṣiṣẹ́ rárá. Ó tún jẹ́ kàyéfì pé kò sí lórí Apple App Store. Mo wá bẹ̀rẹ̀ sí ní kàn sí àwọn òṣìṣẹ́ tí wọ́n ń ṣiṣẹ́ ní ilé-iṣẹ́ náà àti àwọn tí wọ́n ti kúrò níbẹ̀, ohun tí mo ṣàwárí ju ohun tí mo lérò lọ. Ṣùgbọ́n kí n tó máa fún yín ní àwọn ìròyìn tuntun yìí, ẹ jẹ́ kí á padà sí ìbẹ̀rẹ̀pẹ̀pẹ̀. Ní ìbẹ̀rẹ̀ Ìtàn àkọọ́lẹ̀ ní pé wọ́n ṣe ìfilọ́lẹ̀ Healthlane ní ọdún 2019. Ṣùgbọ́n bí oríṣiríṣi ìròyìn ṣe ti sọ, kò ṣe ìfilọ́lẹ̀ kankan ní orílẹ̀-èdè Cameroon àbí Nigeria àfi ìgbà tí ó di ọdún 2021, ìyẹn ọdún kan lẹ́yìn tí wọ́n ṣe àgbàjọ owó ìrànwọ́ fún ìdókòwò tí iye rẹ̀ jẹ́ mílíọ̀nù $2.4 ní ọdún 2020. Ní ìdàkejì ẹ̀wẹ̀, Alan Nteff sọ pé òun jẹ́ olùjọdásílẹ̀ ilé-iṣẹ́ olùpèsè ètò ìlera alágbèéká, GiftedMom Limited (GiftedMom) ní ọdún 2012, tí ó padà di Healthlane ní oṣù Kẹta ní ọdún 2019. Ṣùgbọ́n bí ọ̀kan nínú àwọn olùfitónilétí wa ṣe sọ, wọ́n sọ GiftedMom di Healthlane ní ọdún 2015, kì í ṣe ọdún 2012. Ó jọ pé àròkọ GSMA kan, tí ó ka GiftedMom gẹ́gẹ́ bí i ilé-iṣẹ́ àdìdeelẹ̀ àṣeékówólé fún ìpín ìdókòwò, náà ṣe àtìlẹ́yìn fún ọ̀rọ̀ yíì. Bí olùfitónilétí náà ti sọ, ilé-iṣẹ́ àdìdeelẹ̀ náà ti pàrọ̀ àwọn òpómúléró onípìn-ín rẹ̀ tí ó sì ti ẹ̀ka rẹ̀ ní Yaoundé pa ní ọjọ́ tí kò hànde. Ní ọdún 2021, ó gba àwọn òṣìṣẹ́ kan láti ṣiṣẹ́ ní Douala. Nítorí náà, iṣẹ́ ní Douala bẹ̀rẹ̀ láàárín oṣù Keje àti oṣù Kẹjọ ní ọdún kan náà. Oríṣiríṣi ìròyìn tiẹ̀ ló sọ pé Healthlane ní ààtò iṣẹ́ dáadáa nígbà tí ó kọ̀kọ̀ bẹ̀rẹ̀ iṣẹ́ ní ọdún 2021 ní orílẹ̀-èdè Nigeria àti Cameroon. Ó pọ̀ tó bẹ́ẹ̀ débi pé ọ̀pọ̀ tilẹ̀ máa ń fẹ́ ṣiṣẹ́ ju àkókò iṣẹ́ wọn lọ láti lè rí i dájú pé àwọn iṣẹ́ ilé-iṣẹ́ náà ń lọ ní ìrọwọ́rọsẹ̀. "A kàn ní irú agbègbè iṣẹ́ níbi tí gbogbo wa ti jẹ́ ọ̀rẹ́ ni. À nírètí, gbogbo ènìyàn sì ń ti ohun èlò náà síta nítorí a mọ̀ wí pé a máa jẹ ànfààní lára rẹ̀ tí a bá ta ọ̀pọ̀lọpọ̀ ọjà,” ẹnìkan tó mọ̀ nípa ọ̀rọ̀ náà ló sọ bẹ́ẹ̀. Àwọn òṣìṣẹ́ ní orílẹ̀-ède Nàìjíríà ní ànfàní sí ààyè-ìdárayá ilé-iṣẹ́ náà. Wọ́n tún ní èso ọ̀fẹ́, sàládì, àti oúnjẹ ọ̀sán, tí ilé-iṣẹ́ náà sì ń san ìdáji owó oúnjẹ ọ̀sán náà. Ilé-iṣẹ́ náà tún ṣe àdéhùn ìsinmi fún àwọn òṣìṣẹ́ ní ìgbà kan ní ọdún 2022. Ṣùgbọ́n kò sí èyíkéyìí nínú àwọn àjẹmọ́nú yìí, síbẹ̀síbẹ̀, tí ó ṣe ìgbaradì fún wọn fún “ìfòpinsí” àti “agbègbè iṣẹ́ tí tò bárarẹ́” tí ó ń bọ̀. Bákan náà, ìsinmi náà ò wáyé. Gẹ́gẹ́ bi olùjábọ̀ kan, ní orílẹ̀-ède Cameroon, àfojúsùn àkọ́kọ́ tí ilé-iṣẹ́ náà ní ni láti lo ìṣègun-orí-ẹrọ ayélujára olùdènà láti mú kí èmí àwọn ènìyàn gùn kí wọ́n sì gbé ìgbésí ayé rere. Ṣùgbọ́n, àgbékalẹ̀ òwo wọn “ò ní ọgbọ́n ìpolówó ọjà àti ìtajà ó sì gbára lé ìgbàgbọ́ nìkan.“ Ìyípadà nínú ìṣesí ibi-iṣẹ́ Olùjábọ̀ kan sọ wí pé “lọ́wọ́lọ́wọ́, ìṣesí ibi-iṣẹ́ náà ò ní àpèjẹ́ mìíràn àyàfi àìsí ìfọ̀rọ̀wérọ̀ (ìdákẹ́rọ́rọ́), irọ́ pípa, gbígbé ìgbésẹ̀ láìgba àwọn èrò tí ó yẹ, àti àwọn ìpàdé tí ò bójúmu àti ẹ̀fọ́rí.” Ṣùgbọ́n báwo ni ilé iṣẹ́ tí ó ní ìṣesí ibi-iṣẹ́ tí ó yanrantí ṣe yí padà lójijì? Pẹ̀lúpẹ̀lú ẹ, ọ̀pọ̀lọpọ̀ olùjábọ̀ mẹ́nu bà á wí pé ilé-iṣẹ́ náà ò ní àgbékalẹ̀ tàbí àfojúsùn nípa ìlànà, àfojúsùn tàbí ọgbọ́n àtinúdá Healthlane. Fún àpẹrẹ, olùjábọ̀ kan sọ wí pé “Ilé-iṣẹ́ tí ó wà ní oríle.̀-ède Cameroon dojúrú débi wí pé wọ́n bẹ́rẹ̀ sí kọ́ṣe nǹkan tí wọ́n ń ṣe ní àwọn orílẹ̀-èdè oní ilé-iṣẹ́ ńláńlá, tí wọ́n sì kúnà láti mọ̀ wí pé ọjà wa yátọ̀ọ̀tọ̀. Nígbà tí wọ́n rí i wí pé àwọn ò tà, wọ́n tún gbérò láti sọ ààyè náà di ilé-ìwòsàn. Ṣùgbọ́n ẹ̀sùn àìní àgbékalẹ̀ àti àfojúsùn yẹn ṣẹ̀ ń bẹ́rẹ̀ ni. Pẹ̀lú ìròyìn láti ẹnu ọ̀pọ̀lọpọ̀, wọ́n máa ń san owó-oṣù kí oṣù ó tó parí, títí di oṣù Ọ̀pẹ ọdún 2021, nígbà tí àwọn alákòso fi tó àwọn ikọ̀ náà létí pé àwọn yóò tètè kógbáwọlé fún ìsinmi ọdún kérésì. Gbogbo àwọn òṣìṣẹ́ ni wọ́n tún sọ fún wí pé kí wọ́n gba ìsinmi ọlọ́jọ́ márùn-ún ní dandan lásíkò ìsinmi náà. "Ilé-iṣẹ́ náà ṣe ìsinmi ọlọ́jọ́ márùn-ún lẹ́nu iṣẹ́ ní kàn-ánpá fún gbogbo wọn”, òṣìṣẹ́ tẹ́lẹ̀ rí kan fi tó Techpoint Africa létí. Ní ọjọ́ 16 oṣù Ọ̀pe,̣ ọdún 2021, Healthlane ṣe ayẹyẹ-ìparí-ọdún ní agbègbè ilé-iṣẹ́ rẹ̀ pẹ̀lú àwọn òṣìṣẹ́ àti àwọn olùtajà rẹ̀. Ìròyìn láti ẹnu ọ̀pọ̀lọpọ̀ fi hàn pé lẹ́yìn ìyẹn, kò sí ìkankan nínú àwọn òṣìṣẹ́ náà tí ó gba owó oṣù wọn ní ìparí oṣù Ọ̀pẹ. Owó oṣù ò wá lásíkò wọ́n sì tún jẹ ẹ́. “Fún ilé-iṣẹ́ tí ó ṣẹ̀sẹ̀ bẹ̀rẹ̀ ní oṣù Ògún ọdún 2021, ọ̀pọ̀lọpọ̀ rúkè rúdò ni ó ṣẹlẹ̀,” olùjágbọ̀ kan ló sọ bẹ́ẹ̀. Nteff nínú ìròyìn fi dá ikọ̀ náà lójú pé ilé-iṣẹ́ náà ní owó láti ṣe gbogbo iṣẹ́ rẹ̀ di ìbẹ̀rẹ oṣù Sẹẹrẹ ọdún 2022. Torí náà, wọ́n máa ń ṣe èèmọ̀ pé kí ni "àlàyé tòótọ́" tí ilé-iṣẹ́ náà ní láti kùnà sísan owó òṣìṣẹ́ àti àwon olùtajà tí kò sì tún san owó-orí àti owó-ìfẹ̀yìntì tó ń yọ nínú owó oṣù àwọn òṣìṣẹ́. ìròyìn láti ẹnu ọ̀pọ̀lọpọ̀ fi ìdi rẹ̀ múlẹ̀ pé ní ìbẹ̀rẹ̀ oṣù Ṣẹẹrẹ ọdún 2022, kò sí ìfọ̀rọ̀wérọ̀ kankan láti ọ̀dọ̀ àwọn alákòóso nípa ìdí tí owó-oṣù fi ń pẹ́. Nígbà tí oṣù yẹn ń tẹ̀síwájú, àwọn òṣìṣẹ́ bẹ́rẹ̀ sí gbójú aágan. Lẹ́yìn àkókò kan nínú oṣù Ṣẹẹrẹ ni wọ́n sọ fún wa pé ilé-iṣẹ́ náà ní "ìṣòro ìpawówọlé kékeré díẹ̀ kan," olùjábọ̀ kan ló sọ bẹ́ẹ̀. Nígbà tí àwọn òṣìṣẹ́ kan gba owó-oṣù Ọ̀pẹ ní àkókò kan ní oṣù Ṣẹẹrẹ ọdún 2022, àwọn kan gbà á ní oṣù Èrèlé. Heathlane nínú ìròyìn ṣe àṣetúnṣe ìgbésẹ̀ yìí fún owó-oṣù Ṣẹẹrẹ, nígbà tí ó di oṣù Èbìbí, ẹ̀ka tí ó wà ní orílẹ-èdè Nàìjíríà tún ti bẹ̀rẹ̀ sí fi owó-oṣù sísan falẹ̀. Títí di ìgba tí à ń gbé ìròyìn yìí jáde, ilé-iṣẹ́ náà nínú ìròyìn ń jẹ àwọn òṣìṣẹ́ rẹ̀ ní orílẹ̀-èdè Nàìjíríà ní owó oṣù mẹ́rin láti oṣù Agẹmọ. Gẹ́gẹ́ bí olùjábọ̀ kan, ọ̀kan nínú àwọn òṣìṣẹ́ ní orílẹ̀-èdè Cameroon fi tó àwọn "alákòso" létí pé àwọn yóò gbé ojúṣe àwọn patì títí àwọn yóò fi gba ó kéré jù oṣù méjì nínú owó oṣù márùn-ún tí wọ́n jẹ. "Alákòso", síbẹ̀síbẹ̀, fẹ̀sì pẹ̀lu "fífún àwọn òṣìṣẹ́ aláàbò ní ìtọ́nisọ́nà lati má jẹ̀ kí wọn ó wọ inú ọ́fíísì" nígbà tí òun náà sì yọ wọ́n kúrò lórí pẹpẹ iṣẹ́. Ó tún fi tó ọ́fíísì àwọn òṣìṣẹ́ ní orílẹ̀-èdè Cameroon létí pé àwọn òṣìṣẹ́ náà ti "gbé ojúṣe wọn jù sílẹ̀ láìsí àkíyèsí." Gẹ́gẹ́ bí olùjábọ̀ kan ní orílẹ̀-èdè Nàìjíríà, "Ní àkókò kan ní ọdún 2022, a ò gbọ́ láti ọ́fíísì náà mọ́. Nígbà tí ó ti dàbí ẹni pé àwọn alákòso ti ṣe ìpinnu lọ́wọ́ ara wọn, a ò gbọ́ láti ọ̀dọ wọn mọ́. Wọn kìí kó wa sòdí. Wọn kìí fésì. Wọn kìí ṣe ìtọpinoin." Olùjábọ̀ míràn tún sọ pé, àwọn òṣìṣẹ́ ń ṣe asọ̀ nípa bí ìròyìn ò ṣe ń jáde lásíkò ìpàdé àpapọ̀. Ó yà wọ́n lẹ́nu ìdí tí ó fi ṣòro láti bá àwọn òṣìṣẹ́ sọ́rọ̀ nípa ohun tó ń ṣẹlẹ̀. Wọ́n kàn fẹ́ mọ ìdí tí ilé-iṣẹ́ àdìdeelẹ̀ náà ò ṣe ṣe tó bí wọ́n ṣe nírètí, ṣùgbọ́n, "àwọn Olùdásílẹ̀ ò fẹ́ sọ òótọ́ fún wọn." Ọ̀pọ̀lọpọ̀ ṣe asọ̀ nípa fífi agbárakáká gba èsì láti ọ̀dọ àwọn "alámòjútó" nígbà tí wọ́n bá kàn sí wọn. Pẹ̀lú ẹ̀rí tó dájú, olúdásílẹ̀ Ashu máa ń darí wọn sí Aláṣẹ àti Olùdarí Nteff nígbàkígbà tí wọ́n bá kàn sí i, èyí tó fi hàn pé kò lẹ́nu nínú ọ̀rọ̀ náà. Dída òṣìṣẹ́ sílẹ̀ àti kíkọ̀wé fiṣẹ́ sílẹ̀. Nígbà tí ilé-iṣẹ́ náà ní ìṣesí ibi-iṣẹ́ tó dára ṣíwájú oṣù Ọ̀pẹ ọdún 2021, àwọn olùjábọ̀ sọ wí pé àwọn àrokò tí ò da díẹ̀ ti wà tí àwọn fojúfò. Ní oṣù Òwẹwẹ̀ ọdún 2021, fún àpẹrẹ, Aláṣẹ àti Olùdarí náà nínú ìròyìn lé òṣìṣẹ́ kan, tí wọ́n tún padà gbà síṣẹ́ pẹ̀lú àdínkù owó oṣù àti ìrẹninípò, àfi bí wọ́n tún ṣe wọ́gilé ìgbanisíṣẹ́ wọn láàrín oṣù kan. "Àìṣedéédé ibi-iṣẹ́ ti jẹ́ ọ̀kan nínú àwọn ohun ìja ilé-iṣẹ́ náà," olùjábọ̀ kan ló sọ ọ́ síta, "Ọ̀rọ̀ náà ti fẹjú síi láti ìgbà tí ọdún ti bẹ̀rẹ̀ fún ọ̀pọ̀lọpọ̀ ìdí tó fi mọ́ ìdádúró tàbí sísan owó àìsan fún ìgbà pípẹ́ láti oṣù Ọ̀pẹ ọdún 2021. Títí di ọdún 2021, Healthlane ní ikọ̀ tí agbára rẹ̀ tó 12 àti 10 ní orílẹ̀-èdè Nàìjíríà àti Cameroon, lọ́tọ̀ọ̀tọ̀. Ó tún ní àwọn òṣìṣẹ́ aláàbọ-iṣẹ́ mẹ́jọ káàkiri orílẹ̀-èdè méjèèjì. Síbẹ̀síbẹ̀, àwọn olùjábọ̀ ní orílẹ̀-èdè Nàìjíríà àti Cameroon sọ wí pé dída òṣìṣẹ́ sílẹ̀ wọ́pọ̀ ní Healthlane ní ìbẹ̀rẹ̀ ọdún 2022. ní orílẹ̀-èdè Cameroon, wọ́n júwe ilé fún òṣìṣẹ́ kan, àwọn méjì mìíràn sì kọ ìwé fi iṣẹ́ sílẹ̀ nítorí "àwọn ìlànà iṣẹ́ tó burú jáì" Irúu ìlànà yìí pẹ̀lú ẹ̀rí tó dájú ló mú kí ènìyàn méje kọ ìwé fi iṣẹ́ sílẹ̀ ní orílẹ̀-èdè Nàìjíríà lẹ́yìn tí wọ́n da àwọn mẹ́ta sílẹ̀. Títí di àkókò tí à ń kọ àkọsílẹ̀ yìí, àwọn olùjábọ̀ tọ́ka sí i pé tó fi mọ́ àwọn Olùdásílẹ̀, ilé-iṣẹ́ náà lọ́wọ́lọ́wọ́ yìí ní òṣìṣẹ́ mẹ́ta péré ní orílẹ̀-èdè Nàìjíríà àti mẹ́rin ní orílẹ̀-èdè Cameroon. "Wọ́n mú àwọn tí wọ́n kọ̀wé fiṣẹ́ sílẹ̀ ní tipátipá láti ṣe bẹ́ẹ̀ ni. Ọgbọ́n àtinúdá àwọn alákòso ni láti sọ ènìyàn di aláìmọ̀ọ́ṣe tí yóò fi kọ̀wé fiṣẹ́ sílẹ̀, tí wọn ó sì yọ ara wọn kúrò níbi èyíkéyìí ẹ̀sùn." òṣìṣẹ́ kan ló sọ bẹ́ẹ̀. Àkọsílẹ̀ kan tí Techpoint Africa rí fi hàn pé ilé-iṣẹ́ náà lé gbogbo àwọn òṣìṣẹ́ aláàbọ iṣẹ́ mẹ́jẹ́ẹ̀jọ. Síṣe àtúnse ilé àti ìsọdọ̀tun ohun èlò ìmúṣiṣẹ́ Mo mẹ́nu bàá ṣáájú bí ohun èlò ìmúṣiṣẹ́ Healthlane ò ṣe ṣiṣẹ́ lórí Android àti bí ó ṣe di àwátì lóri App Store. Nígbà tí mo bèrè lọ́wọ́ àwọn òṣìṣẹ́ ilé-iṣẹ́ náà lọ́wọ́lọ́wọ́ àti àwon òṣìṣẹ́ tẹ́lẹ̀ ìdí tí ohun èlò ìmúṣiṣẹ́ náà ò fi ṣiṣẹ́, ọ̀pọ̀lọpọ̀ wọn sọ wí pé àwọn ò mọ̀ nípa rẹ̀. Ọ̀kan nínú wọn dábàá pé, "Ó ṣeéṣe kó jẹ́ pé Alain jẹ Apple lówó ni." Bótilẹ̀ jẹ́ wí pé Healthlane sọ wí pé àwọn "ń ṣe àwọn àyípadà kọ̀ọ̀kan sí ohun èlò ìmúṣiṣẹ́ náà," ìròyìn láti ẹnu ọ̀pọ̀lọpọ̀ fi ìdí rẹ̀ múlẹ̀ pé ohun èlò ìmúṣiṣẹ́ náà ò ṣiṣẹ́ láti oṣù Ọ̀wẹwẹ̀ ọdún 2022. Ní ọjọ́ 9 oṣù Bẹlu, ọdún 2022, nínú ìgbìyànjú láti mú ọpọlọ jáde nínú gbogbo eléyìí, mo pinnu láti kàn sí àwọn olùdókòwo Healthlane kọ̀ọ̀kan. Sí ìyàlẹ́nu, nígbà tí yóò fi di ọjọ́ kejì, àwọn àbùdá iṣẹ́ ohun èlò ìmúṣiṣẹ́ náà lórí àwọn ẹ̀rọ Android ti padà bọ́ sípọ̀ lójijì. Ó tún ti wà lórí App Store bákan náà. Síbẹ̀síbẹ̀, àbùdá iṣẹ́ fún ìforúkọsílẹ̀ fún ìfojúrinjú ò sí níbẹ̀. Alain kìí ṣe olùṣẹ̀da ohun èlò ìmúṣiṣẹ́. Ó ti gba àwọn olùṣẹ̀da ohun èlò ìmúṣiṣẹ́ láti ìta láti ṣiṣẹ́ lóri ohun èlò ìmúṣiṣẹ́," òṣìṣẹ́ tẹ́lẹ̀ rí kan ló sọ bẹ́ẹ̀, "Ẹ̀wẹ̀, ó ṣì ń tẹ̀síwájú láti jẹ àwọn onímọ̀-ẹ̀rọ rẹ̀ lábẹ́lé àti àwon òṣìṣẹ́ rẹ̀ lówó." Wọ́n tún sọ wí pé lórí ìwé lásán ni Healthlane ti jẹ́ ilé-iṣẹ́ nítorí pé kò sí ọjà kankan, "àfi àdìpọ fáílì nìkan." Ọ́fíísì Healthlane ní orílẹ̀-èdè Nàìjíríà wà ní 16 Adewale Kolawole Crescent, Lekki, Ìpínlẹ̀ Èkó, ní orílẹ̀-èdè Nigeria, "títí di oṣù Ògún ọdún 2022 nígbà tí ilé-iṣẹ́ náà fi Ilé náà sílẹ̀. Owó ilé náà parí ní 30 Okúdu, ọdún 2022. Fún ìdí èyí, òṣìṣẹ́ tẹ́lẹ̀ rí kan sọ pé "kò sí iṣẹ́ àtúnṣe kankan tó ń lọ ní ilé-iṣẹ́ náà. Healthlane ní orílẹ̀-èdè Nàìjíríà ò ní ọ́fíísì. Gbogbo ohun ìní ilé-iṣẹ́ náà ni wọ́n kó lọ sí ilé òṣìṣẹ́ kan, àwọn òṣìṣẹ́ ṣì bára wọn lẹ́ni tó ń ṣiṣẹ́ láti ilé nígbà tí wọ́n ń dúró de ìran tí ó kàn." Òmíràn fi kún-un pé, "Oníbàárà tí wọ́n ní gbẹ́yìn ni wọ́n rí ní oṣù Agẹmọ, torí náà gbogbo nǹkan yòókù lẹ́yìn ìyẹn ẹ̀tàn lásán ni." Mo ṣe àbẹ̀wò sí ọgbà ilé-iṣẹ́ náà ní Lekki ní àárọ̀ òjọ́ Ìṣẹ́gun kan láti fi ìdí èyí múlẹ̀. Àìsí àkọmọ̀na Healthlane ni àkọ́kọ́ ohun tí mo ṣe àkíyèsí nígbà tí mo dé ibẹ̀. Ẹ̀èkan ṣoṣo tí mo wo ilé náà ló ti fi hàn pé ó ti dahoro. Lẹ́yìn ìtọpinpin díẹ̀ nípa ilé náà, olùjábọ̀ méjì fi ìdi rẹ̀ múlẹ̀ pé ẹnìkankan ò gbé inú ilé náà lọ́wọ́lọ́wọ́ yìí. Wọ́n tún mẹ́nu bà á pé ilé-iṣẹ́ náà ti kúrò ní bíi oṣù méjì sẹ́yìn. Gẹ́gẹ́ bí ọ̀kan nínú wọn ṣe sọ, onílé ni ó ni ilé náà báyìí. Mo kàn sí olùpèse HMO wa láti mọ̀ bóyá wọ́n mọ nǹkan tó ń ṣẹlẹ̀ àti bóyá wọ́n ṣì ń dòwòpọ̀ pẹ̀lú Healthlane. Nígbà tí wọ́n fi ìdọ̀wọ̀pọ̀ wọn múlẹ̀, wọn ò ní ìdánilójú ibi tí Healthlane wà lọ́wọ́lọ́wọ́. olùjábọ̀ kan fi ìdi rẹ̀ múlẹ̀ pé, "Kò sí iṣẹ́ àtúnṣe kankan tó ń lọ lọ́wọ́ ní orílẹ̀-èdè Cameroon. Mi ò rí nǹkankan tó wà níbẹ̀ láti ṣe àtúnṣe sí tí kò ní jẹ́ kí iṣẹ́ wáyé. Wọ́n tún jẹ ọ̀pọ̀lọpọ̀ àwọn olùtajà lówó ó sì tún nira fún wọn láti san owó iná." Òṣìṣẹ́ mìíràn fi kún-un pé ilé-iṣẹ́ tí ó wà ní orílẹ̀-èdè Nàìjíríà ní láti kógbáwọlé ní oṣù Agẹmọ nítorí ìnáwó ìṣàkóso ilé-iṣẹ́ tó pọ̀, pẹ̀lú owó ilé, iná, àwọn àtúnṣe, àti owó ìṣàkóso ẹ̀rọ amúnáwá àti àmójútó owó. Lẹ́yìn tí wọ́n tì í, wọ́n fi tó àwọn òṣìṣẹ́ létí pé wọn yóò gba ààyè kékeré kan fún ìgbà díẹ̀. Síbẹ̀síbẹ̀, lẹ́yìn ìgbà díẹ̀, wọ́n sọ fún wọn pé kò ní sí ọ́fíísì àti wí pé Healthlane dípò bẹ́ẹ̀ yóò gbájúmọ́ gbígbé àwọn iṣẹ́ ààyè fún ìmọ̀ ìjìnlẹ̀ síta tí yóò sì máa lo ìlànà ìtọ́jú atọpinpin fún àwọn ipò ìlera tó lágbára. Ṣùgbọ́n ọ̀rọ̀ kò rí bẹ́ẹ̀ ní orílẹ̀-èdè Cameroon. Nígbà tí wọn ò ti ofíísì náà, "ìlànà náà yípadà láti àyẹ̀wò àti ìlànà ìtọ́jú sí ìfàsẹ́yìn ètò àti, ní àìpẹ́ yìí, àìsí iṣẹ́." Fún ìdí èyí, wọn ò gba òṣìṣẹ́ pẹ̀lú àdéhùn kankan sẹ́nu iṣẹ́ láti oṣù Ọ̀wàrà nítorí wọn ò tíì san owó oṣù kankan láti oṣù Igbe ọdún 2022 ní orílẹ̀-èdè Cameroon. Ìbéèrè 1.4-mílíọ́nu dọ́là. Lẹ́yìn tí a ti rí Healthlane, tí ó ní ìṣesí ibi-iṣẹ́ tó dára nígbà kan ri, tó wá di ààyè burúkú pẹ̀lú kíkúnà láti fọ̀rọ̀wérọ̀ pẹ̀lú àwọn òṣìṣẹ́ rẹ̀, dídènà àti jíjẹ owó oṣù, àti lílé òṣìṣẹ́ lọ́nà tí ò tọ́, èniyàn lè fi òye gbé ohun tí ó fà á. Healthlane ṣe àkójọ $2.4 mílíọ̀nù owó ìdókòwò ní ọdún 2020 ó sì bẹ̀rẹ̀ iṣẹ́ ní oṣù Ògún ọdún 2021. Ṣùgbọ́n nígbà tí yóò fi di oṣù Èbìbí ọdún 2021, lẹ́yìn ìgbésẹ̀ ìgbanisíṣẹ́ tó bẹ́rẹ̀ ní oṣù Ẹ̀rẹnà, $1 mílíọ̀nù dín ló kù tí ilé-iṣẹ́ náà ní. Ìbéèrè 1.4-mílílọ̀nù dọ́là náà ni pé, 'Kí ló ṣẹlẹ̀ sí $1.4 mílíọ̀nù ṣíwájú kí Healthlane tó bẹ̀rẹ̀ iṣẹ́?" Gẹ́gẹ́ bí olùjábọ̀ kan tó súnmọ́ Ọ̀rọ̀ náà, Healthlane ò ní ìgbìmọ̀ àwọn adarí. Nteff, ìyẹn Aláṣẹ àti Olùdarí, ni "alákòso" àti olùbuwọ́lù kan ṣoṣo sí àpò ilé ìfowópamọ́ ilé-iṣẹ́ náà. "Kí ilé-iṣẹ́ náà tó bẹ̀rẹ̀ iṣẹ́, Nteff ti ń yọ owó tó tówó. Àwọn ìdúnàdúrà tó funilára kan ti wà tó tọ́ka sí i pé ilé-iṣẹ́ náà ti da owó gba ibòmíràn Ìròyìn láti ẹnu ọ̀pọ̀lọpọ̀ fi ìdí rẹ̀ múlẹ̀ pé Aláṣẹ àti Olùdarí ra àwọn irinṣẹ́ láìkàn sí àwọn òṣìṣẹ́. Ìyẹn yọrí sí níná owó lórí àwọn irinṣẹ́ tí ò pọn dandan tàbí tí ilé-iṣẹ́ náà kò nílò. Fún àpeere, ó ra ẹ̀rọ aṣònka hóró inú ẹ̀jẹ̀ mẹ́rin nígbà tí ilé-iṣẹ́ náà ti ní méjì tó ń ṣiṣẹ́. Nígbà tí àwọn nǹkan tó rà wọ̀nyí ò ṣaláìwúlò, wọ́n ṣe wọ́n láì kàn sí àwọn ọmọ ẹgbẹ́ ikọ̀ tí ó ṣe pàtàkì, nítorí náà, wọ́n di aláìríṣẹ́ṣe nígbà tí wọ́n dé," olùjábọ̀ kan ló sọ bẹ́ẹ̀. Wọ́n tún ṣàfihàn bí Nteff "ṣe farapamọ́ fún oṣù mẹ́ta ní Eko Hotel and Suites ní Èkó nígbà tí àwọn tó yá a lówó ń wá a ní orílẹ̀-èdè Nàìjíríà àti Cameroon. Bótilẹ̀ jẹ́ wí pé a ò ní ẹ̀rí tó dájú, àwọn olùjábọ̀ kan sọ pé "Àwọn aṣojú agbagbèsè padà Payhippo ṣe ìgbìyànjú àìláṣeyọrí láti rí i ní ọ́fíísì rẹ̀ ní àìmọye ìgbà." Oríṣiríṣi àkọsílẹ̀ fi hàn pé Nteff lo owó ilé iṣẹ́ fún ìnáwó ara rẹ̀, èyí tó sọ ọ́ sínu gbèsè fún ọ̀pọ̀lọpọ̀ àwọn olùtajà, pẹ̀lú àwọn ohun èlò ìmúṣiṣẹ́ ìsúná onímọ̀ ẹ̀rọ tí wọ́n ń pésè ẹ̀yáwó. Ẹ ó rántí wí pé Healthlane jẹ́ ọ̀kan lára àwọn ilé-iṣẹ́ àdìdeelẹ̀ ilẹ̀ Adúláwọ̀ 60 tí wọ́n yàn fún ìsí kejì Google for Startups Black Founders Fund (BFF), ní oṣù Ọ̀wẹwẹ̀ ọdún 2022. Torí náà, kí ló ṣẹlẹ̀ sí owó náà? Kí wá ni báyìí? Gẹ́gẹ́ bí ọ̀rọ olùjábọ̀ kan, Nteff ò wá sí ọ́fíísì ní orílẹ̀-èdè Cameroon ní àsìkò kan ní ọ̀sẹ̀ kejì oṣù Bẹlu ọdún 2022. Ìyẹn wáyé lẹ́yìn ọ̀pọ̀lọpọ̀ ọ̀sẹ̀ tí Agbor ò ti wá sí ọ́fíísì mọ́. "Alain kó gbogbo nǹkan kúrò nínú ọ́fíísì rẹ̀. Ó sọ fún ẹni tó ń ṣàmójútó ọ́fíísì náà pé kí ó mú kọ́kọ́rọ́ rẹ̀ fún Reevy." Fún àgbọ́yé, Reevy, ilé-iṣẹ́ kan ní orílẹ̀-èdè Cameroon, jẹ́ alájọṣepọ̀ aṣaralóore Healthlane ní orílẹ̀-èdè náà. Gẹ́gẹ́ bí olùjábọ̀ kan ṣe sọ, "àwọn àhesọ ọ̀rọ̀ kan wà pé Alain ń pète láti ta ọ́fíísì náà fún Reevy." Ó túnmọ̀ sí wí pé, "lọ́wọ́lọ́wọ́ yìí Reevy ti gba àkóso ọ́fíísì náà ó sì ń ṣiṣẹ́ lórí àti bẹ̀rẹ iṣẹ́ padà." Síbẹ̀síbẹ̀, "Alain ṣì ń jẹ ẹ̀ka ìmọ̀-ẹ̀rọ ilé-iṣẹ́ náà lówó." Ní ìtẹ̀síwájú, olùjábọ̀ náà mẹ́nu bà á pé Reevy ni yóò máa ṣiṣẹ́ gẹ́gẹ́ bíi Healthlane ní orílẹ̀-èdè Cameroon fún oṣù mẹ́fà tó ń bọ̀ kí ó tó pààrọ orúkọ rẹ̀ lápapọ̀. Gẹ́gẹ́ bí wọ́n ṣe sọ, "oṣù mẹ́fà ti tó lásíkò fún Alain láti máa tan àwọn olùdókòwo pé ilé-iṣẹ́ náà ń ṣiṣẹ́ kí ó ba lè tètè ṣe àkójọ Àsetẹ̀léra A.” Ọ̀pọ̀lọpọ̀ àwọn ènìyàn sọ pé Nteff ń fojúsọ́nà láti ṣe àkójọ Àsetẹ̀léra A ní ọdún 2023. "Ó ń ṣe eléyìí, pàápàá jùlo láti san ọ̀pọ̀lọpọ̀ gbèse rẹ̀," olùjábọ̀ kan ló sọ bẹ́ẹ̀ "Ìdí nìyẹn tó fi máa sẹ́ kanlẹ̀ pé Healthlane kógbáwọlé." Olùjábọ̀ kan náà tún sọ pé àwọn gbọ́ pé Alain ń wá alájọṣe láti ra ẹ̀ka ìlera Healthlane nígbà tí òun yóò gbájúmọ́ èro ìṣẹgun orí ẹ̀rọ ayélujára tí òun ṣàlàyé fún àwọn olùdókòwo. Kí ló tún kù, olùjábọ̀ kan, ní àkókò tí à ń kọ àkọsílẹ̀ yìí, mẹ́nu bà á pé Aláṣẹ àti Olùdarí fi fọ́tò agbàwòrán ránṣẹ́ sí ènìyàn méjì lé ní orílẹ̀-èdè Nàìjíríà pé òun ti "fi bíi owó oṣù mẹ́ta ránṣẹ́ sí wọn pẹ́ kí wọ́n yẹ̀ ẹ́ wò." Wọ́n tún mẹ́nu bà á pé Nteff ní òun yóò tú ikọ̀ ti orílẹ̀-èdè Nàìjíríà ká. Fún ìdí èyí, "ilé-iṣẹ́ náà wọ́gilé ìgbanisíṣẹ́ àwọn òṣìṣẹ́ mẹ́jì ní orílẹ̀-èdè Nàìjíríà lẹ́sẹ̀kẹsẹ̀ tí wọ́n rí owóo wọn." Títí di àkókò tí à ń kọ àkọsílẹ̀ yìí, kò sí ìkankan nínú àwọn òṣìṣẹ́ ní orílẹ̀-èdè Cameroon tó tíì gba àwọn owó oṣù tí wọ́n jẹ. Techpoint Africa kàn sí Nteff Aláṣẹ àti Olùdarí láti fi ìdí èyí àti àwon ìròyìn míràn múlẹ̀. Nteff fésì ó wí pé "ọ̀pọ̀lọpọ̀ àwọn ọ̀rọ̀ yìí ni ò rí bẹ́ẹ̀ lódodo. Síbẹ̀síbẹ̀, nítorí ìwádìí òfin tó ń lọ lọ́wọ́ lórí ànfààní àìbófinmu sí àwọn ìwe Healthlane tí àwọn oníròyìn kan ní, a ò lè fi èsì kankan ṣíwájú gbèdéke yín. Lẹ́yìn tí ìwádìí yìí bá parí, inú wa yóò dùn láti fi ọ̀rọ̀ kíkún léde."
Ìṣàfihàn Circue: ohun èlò ìmúṣiṣẹ́ ìrìn-àjò tuntun tí yóò ṣe àyípadà bí a ṣe ń ní ìrírí ilé-ayé Láti ìgbà tí ó ti bẹ̀rẹ̀, ilé-iṣẹ́ Circue ní àfojúsùn kan ṣoṣo - láti sọ ìrìn-àjò di ìrọ̀rùn, nípa kíkan ìmọ̀-ẹ̀rọ àti ijẹ́ ọmọ ènìyàn pọ̀ láti mú ìṣeémúlò, ìròyìn ojúlówó àti ìjẹ́ aráàdúgbò wá fún àwọn arìnrìnàjò. Ohun èlò ìmúṣiṣẹ́ ìrìn-àjò Circue ni Olúdásílẹ̀ Taiwo Gbadegesin ṣàpèjúwe rẹ̀ gẹ́gẹ́ bíi "aṣàyípadà àti ìgbésẹ̀ ńlá láti mú àfojúsùn ilé-iṣẹ́ náà wá sí ìmúṣẹ" tí wọ́n tún fi lọ́lẹ̀ lórí ẹ̀rọ ayélujára ní oṣù Igbe tí àwòkọ́ṣe lórí ayélujára nípa ìrìnàjò - Wakawaka doctor ṣe ìgbàlejò rẹ̀ tí Eneh Dominica sì jẹ́ adarí ètò. Ó jẹ́ ètò tí ọ̀pọ̀lọpọ̀ iyì sodo sínú rẹ̀ pẹ̀lú àwọn àlejò àti àwọn olùdánilẹ́kọ̀ bíi Dr Chinonso Egbemba tí gbogbo ayé mọ̀ sí Aproko doctor, Olùdásílẹ̀ Cyclebreeze, Faith Olaniyi àti Olúdásílẹ̀ Labby Media, Omolabake Ogundero tí wọ́n gbóhùn sókè láti sọ̀rọ̀ nípa àwọn kókó ọ̀rọ̀ nípa ìrìnàjò àti lílọ sí òkè-òkun. Àwọn àwòkọ́ṣe orí ayélujára Asiwaju Lerry àti Maleek náà wà níbẹ̀ pẹ̀lú. Níbi ètò náà, bíi ọgbọ̀n èèyàn tó wá ni wọ́n jẹ ẹ̀bùn tó yanilẹ́nu nínú ìgbìyànjú láti ṣe fún àwùjọ nínú nǹkan tí olùdásílẹ̀ náà pè ní "àwọn tí wọ́n kọ́kọ́ gbà á wọlé.". Nínú ẹ̀bùn náà lati rí: Ìrìnàjò ọ̀fẹ́ lọ sí ààyè ìgbafẹ́ orí òkè Obùdù (fi àwọn àwòrán láti Obudu sí i) níbi tí àwọn olóríire náà máa ti ní ànfààní láti rin orí-òkè alágbára tí ó wà nínú ìgboro olótùútù Òbùdù ní ìpínlẹ̀ Cross River lórílẹ̀-èdè Nàìjíríà. kọ̀npútà alágbèká fún àwọn akẹ́kọ̀ọ́, àwọn tí wọ́n ní òwò àti àwọn tí wọ́n ní àlá fún ìmọ̀-ẹ̀rọ. Owóo gbígba físà fún àwọn ènìyàn tí wọ́n wá láti kólọ sókè òkun lọ́wọ́lọ́wọ́. Owó ìforúkọsílẹ fún àwọn tó ní àlá ilé-ẹ̀kọ́ gíga àti lẹ́yìn ilé-ẹ̀kọ́ gíga, pẹ̀lú àwọn nǹkan mìíràn. Tí o bá lérò wí pé ìyẹn wúnilórí, àwọn àbùdá orí ohun èlò ìmúṣiṣẹ́ ìrìnàjò náà yóò wú ọ lórí ju bẹ́ẹ̀ lọ. Wòye ǹkan yìí, ìkànni orí ẹ̀rọ ayélujára kan tí o ti lè fi èrò rẹ hàn, darapọ̀, ṣàmúlò àwọn ìròyìn tó tó mílíọ̀nù níye nípa oríṣiríṣi agbègbè tí o ó sì tún máa tọ àwọn àbùdá máàpù ohun èlò ìmúṣiṣẹ́ rẹ̀, túmọ̀ èdè abínibíì rẹ sí èdè tó bá wù ọ́, ṣe àyípadà owó, àsìkò - àti ǹkan tó jù bẹ́ẹ̀ lọ. Ó dàbí àláa gbogbo arìnrìnàjò. "A ṣẹ̀da Circue nítorí a fẹ́ mú àyípadà bá ọ̀nà tí àwọn ènìyàn ń gbà á rìnrìnàjò àti bí wọ́n ṣe ń ṣàwárí àwọn àṣà tuntun. A rí i wí pé títọ ààyè àti àṣà tuntun máà ń pọ̀ lápọ̀jù, a sì fẹ́ ṣẹ̀da ìkànnì kan tí yóò jẹ́ kí ó rọrùn fún àwọn ènìyàn láti rí ìròyìn tó jẹ́ ojúlówó, darapọ̀ mọ́ àwọn ọmọ ìlú àti àwon arìnrìnàjò míràn, kí a sì ṣẹ̀dá ìbáṣepọ̀ àwùjọ" olúdásílẹ̀ náà ló sọ bẹ́ẹ̀. Àfojúsùn wa fún Circue ni láti ṣẹ̀dá àwùjọ àgbáyé àwọn arìnrìnàjò, àwọn àtìpó, àti àwọn ọmọ ìlú tí wọ́n lè darapọ̀, sọ ìrírí wọn, tí wọn ó sì ṣe àtìlẹ́yìn fún ara wọn nínú ìrìnàjò wọn." Ohun èlò ìmúṣiṣẹ́ Circue ti bọ́ sáyé lórí Apple àti àwọn ẹ̀ka GooglePlay ó sì wà fún gbígbàsílẹ̀ níbikíbi lágbàyé. Láti ìgbà tó ti bọ́ sáyé ní ọjọ́ 14 oṣù Agẹmọ ọdún 2023, ó ti gba iyì tó pọ̀ gan pàápàá júlọ lọ́dọ̀ àwọn arìnrìnàjò tí ó ń ní àkọsílẹ̀ ìgbàsílẹ̀ àti ìforúkọsílẹ̀ lójoojúmọ́ ní ẹgbẹ̀rún lọ́nà mẹ́wàá. "ohun èlò ìmúṣiṣẹ́ Circue ni èémí àmísínú arìnrìnàjò àgbáyé," ọ̀kan nínú àwọn tó ń lò ó ló sọ bẹ́ẹ̀. "Mungo Park yóò máa jowú wa báyìí ni"-àwílé míràn tó tún fẹ́rẹ̀ panilẹ́rìn. Àṣeyọrí ìfilọ́lẹ̀ yìí ni a lè so mọ́ agbára àti ìmọ̀-ọ̀tun ikọ̀ Circue tí Olùdásílẹ̀ léwájú rẹ̀, ẹni tó ti farajìn fún iṣẹ́ ìpèse ìrírí ìrìnàjò tí ò lábàwọ́n. Ní àkótán, Circue ti ṣetán láti ṣe àtúnṣe bí a ṣe ń rìnrìnàjò. Àwọn àbùdá rẹ̀ tó yanilẹ́nu, àwọn ìgbésẹ̀ ajẹmọ́ àwùjọ àti ìfarajìn fún àwọn arìnrìnàjò ló jẹ́ kó dá yátọ̀ nínú ọjà tó ń kún àkúnwọsílẹ̀. Ẹ ṣe ẹǹlẹ́ sí àwọn àwárí mánigbàgbé, àti sí ìgbésíayé àwọn ìṣẹ̀lẹ kì í tán. Ṣe àgbàálẹ̀ Circue lónì pẹ̀lu títẹ ibí yìí láti gbà á sílẹ̀ lóri Playstore àti ibí láti gbà á sílẹ̀ lóri Appstore kí o sì tẹ̀síwájú pẹ̀lú ìrírí ayérayé. Fún ìròyìn àti àlàyé síwájú sí i, ẹ kàn sí wa ní hello@circue.app
Àwọn Olùdásílẹ̀ 22 ni wọ́n jáwé olúborí nínú Techmybiz Pitch-a-thon ti ọdún 2023 Techmybiz Pitch-a-thon ti ọdún 2023 tí gbogbo ayé ti ń retí ṣe àgbékalẹ̀ ìfihàn àwọn ìmọ̀-ọ̀tun ayanilẹ́nu-oníwùrí àti ẹ̀bùn pẹ̀lú bí ọ̀nà àbáyọ àkósódù aláìlẹ́gbẹ́ 22 ṣe jáwé olúborí. Techmybiz jẹ́ àgbékalẹ̀ GIZ/Digital Transformation Center Nigeria (DTC Nigeria), tó jẹ́ ẹgbẹ́jọdá pẹ̀lú Àjọ Ìṣọ̀kan ilẹ̀ Europe (EU) àti German Ilé-iṣẹ́ Ìjọba tó ń rí sí Ìfọwọ́sowọ́pọ̀ Ọrọ̀-ajé àti Ìdàgbàsókè (BMZ) tí Deutsche Gesellschaft fuer Internationale Zusammenarbeit (GIZ) GmbH sì sọ ọ́ di ṣíṣe. Lẹ́yìn àgbéyẹ̀wò alágbára sí àwọn ìforúkọsílẹ̀ ẹgbẹ̀rún àwọn oníṣòwò káàkiri orílẹ̀-èdè Nàìjíríà, nípasẹ̀ ìpolongo “Call for Digital Solutions” tó pésè ààyè fún ọ̀pọ̀lọpọ̀ àwọn aṣẹ̀dá ìmọ̀-ọ̀tun, àwọn oníṣówò àti àwọn ilé-iṣẹ́ àdìdeelẹ̀ ní àwùjọ orílẹ̀-èdè Nàìjíríà láti forúkọsílẹ̀, wọ́n yan ọ̀nà àbáyọ àkósódù 50 tó dá yátọ̀ láti ṣàfihàn ìmọ wọn nínú ètò alákánpọ̀ ọlọ́jọ́-3. Àwọn oníṣòwò náà ṣe àgbékalẹ̀ ọ̀rọ̀ ọlọ́pọlọ, tó wọ àwọn olùgbọ́ wọn lára tó sì ń ṣàfihàn àwọn ìdíwọ́ tó ṣeéṣe fún ìmọ̀-ẹ̀rọ wọn káàkiri gbogbo ilé-iṣẹ́. Ìgbìmọ̀ àwọn adájọ́ kan, tó jẹ́ àkójọpọ̀ àwọn òjìnì ní ilé-iṣẹ́, àwọn oníṣòwò, àwọn olùdókòwo, àwọn tó nífẹ̀ sí ìmọ̀-ẹ̀rọ, àti àwọn akọ́ṣẹ́mọṣẹ́ tó ní ìrírí, ṣe àyẹ̀wò àfihàn náà, wọ́n sì mú àwọn tí wọ́n borí. Àwọn tí wọ́n jáwé olúborí rè é: Ilé-iṣẹ́ Asoro Automotive Asoro Automotive jẹ́ ìkànni orí ẹ̀rọ ayélujára pípé tó dúró gẹ́gẹ́ bí ọ̀nà àbáyọ fún gbogbo nǹkan tí o fẹ́ fún ìlo gbogbo ìmọ̀-ẹ̀rọ ajẹmọ́ ọkọ̀-ayẹ́kẹ́lẹ́ ní orílẹ̀-èdè Nàìjíríà. Pẹ̀lú ààyè ìtakùrọ̀sọ tó rọrùn láti lò àti ìṣelọ́jọ̀ tó yéni, ìkànnì náà ń pèsè ìrírí aláìlẹ́gbẹ́ fún àwọn tí wọ́n ní ọkọ̀-ayẹ́kẹ́lẹ́ àti àwọn tí wọ́n ń jẹ́ onímọ̀ nípa àtúnṣe ọkọ̀-ayọ́kẹ́lẹ́. Ó ń pèsè ọ̀pọ̀lọpọ̀ iṣẹ́, láti àtúnṣe sí àyẹ̀wò sí ríra ẹ̀ya-ara ọkọ̀, ètò ìfikọ́ni àti ìmọ̀ràn àwọn akọ́ṣẹ́mọṣẹ́. Pẹ̀lú ààyè ìtakùrọ̀sọ tó rọrùn láti lò àti àwọn àwòmọ́ oníyebíye rẹ̀, ibùdó ìtakùn náà ṣiṣẹ́ gẹ́gẹ́ bi ohun-èlo oníyebíye fún alájọṣepọ̀ tó ṣe é gbẹ́kẹ̀lé fún gbogbo ènìyàn. Ilé-iṣẹ́ Blualpha Nigeria Limited EvriSale App ni wọ́n gbékalẹ̀ láti wá ìyanjú sí òwò bíntín, òwò kékèké, àti òwò alábọ́dé tí wọ́n ń kópa nínú ọjà títà àti ìpèsè iṣẹ́. Wọ́n ṣe ọ̀nà àbáyọ yìí lọ́jọ̀ wọ́n sì gbé e kalẹ̀ láti bá àwọn oníṣòwò mójútó iṣẹ́ títa àwọn ọjà tó ṣe é rí àti àwọn ohun-èlò tó ní ṣe pẹ̀lú iṣẹ́ (kò sí àwọn ohun-èlò tí wọ́n ti parí tí ò ṣe é tọpa bíi Ààyè Ìṣerunlọ́jọ̀, Ààyè Ìṣaralóge, tàbí ìfojúrinjú) ní ọ̀nà tí ẹni tó ni í yóò ní àkóso lórí òwo rẹ̀ lórí ẹ̀rọ ìbánisọ̀rọ̀ rẹ̀, àti fún àwọn oníṣòwò láti gbé iṣẹ́ àkọsílẹ̀ ọjà àti iṣẹ́ orí ohun èlò ìmúṣiṣẹ́ fún alámòjútó rẹ̀. Àápù náà ń pèsè àkọsílẹ̀ fún àwọn òwò náà bíi àkọsílẹ̀ títà, àti àkọsílẹ̀ ọjà. Ilé-iṣẹ́ myStash Ohun èlò ìmúṣiṣẹ́ Profit láti ọwọ́ myStash jẹ́ irinṣẹ́ fún ìṣàmójútó ìṣúná òwò. ohun èlò ìmúṣiṣẹ́ náà fún àwọn oníṣòwò ní ànfààní láti ṣàgbékalẹ̀ ètò ìṣúná fún òwo wọn, àti láti tọpa ìnáwó lórí òwo wọn láìsí ìdíwọ́, àti láti mójútó ìpawówọlé. Pẹ̀lú ohun èlò ìmúṣiṣẹ́ Profit, oníṣòwò lè yan ìdá tí ó fẹ́ yà sọ́tọ̀ nígbàkígbà tí oníbàárà rẹ bá sanwó fún ọjà rẹ tàbí iṣẹ́ẹ̀ rẹ. Eléyìí jẹ́ àfikún ànfààní tó lágbára, pàápàá jùlọ fún àwọn obìnrin oníṣówò, tí àwọn kan nínú wọn ò ní ànfààní sí ẹ̀yáwó nítorí wọn ò ní dúkìyá àfidípò bíi ilẹ̀ tàbí àwọn dúkìyá mìíràn tó jẹ́ olówó ńlá. Di àsìkò yìí, myStash ti ṣe ìrónilágbára fún àwọn oníṣòwò tó lé ní 5,000. Ilé-iṣẹ́ Echovon Technologies Limited Ọ̀nà àbáyọ yìí jẹ́ ìkànni ibùdó ìtàkùn SaaS àti ohun èlò ìmúṣiṣẹ́ orí ẹ̀rọ ìbánisọ̀rọ̀ tó ń pèse ojú-ìwòye fún dátà ààye ọjà fún àwọn aláròóbọ̀ SME láti dá àwọn ohun-èlò tó ń tà jùlọ ní agbègbè náà lójúẹsẹ̀. Kò sí dídúró mọ́ láti ra àwọn ohun-èlò tí wọ́n bèèrè fún lọ́pọ̀lọpọ̀ tó ń ṣe àfikún owó, kí o sì jẹ̀gbádùn fífi 90% pamọ́ lórí owó àjẹmọ́nú ní ààye ọjà wọn. Gẹ́gẹ́ bi aṣàmúlò ní ọjà Vevet, o lè ra oúnjẹ, ohun-èlo inú ilé, àti àwọn ohun-èlò míràn láti àwọn ilé-ìtajà ńlá àti ilé oúnjẹ tó súnmọ́. Gba àkọsílẹ̀ àwọn ohun-èlò tí o fẹ́ràn jùlọ tí yóò mú inúù rẹ̀ dùn láti tún rà sí i tí yóò sì ṣe àfikún owó fún wa àti àwọn olùtajà wa. Ilé-iṣẹ́ Metro e-Corporate services Ltd Ilé-iṣẹ́ Metro e-Corporate services Ltd jẹ́ ilé-iṣẹ́ aṣàrídájú ìtẹ̀lẹ́ òfin tó nífẹ̀ sí ìmọ̀-ẹ̀rọ tó ń pèsè ọ̀nà àbáyọ lójúkan fún ìyípadà fún títẹ̀lé òfin àwọn òwò kékèké àti alábọ́dé pẹ̀lú gbígbára lé àwọn ìmọ̀-ẹ̀rọ tó ń léwájú láti sọ títẹ̀lé òfin di ìrọ̀rùn, ṣíṣe àdínkùn àsìkò, ìgbìyànjú, àti ohun-èlò. Ilé-iṣẹ́ Loyalty Alliance Systems Limited Loystar jẹ́ ìkànnì ìṣòwò aláròbọ̀ onílànà ìtajà, tó ń ṣàmójútó àwọn òwò bíntín, òwò kékèké, àti òwò alábọ́dé (MSMEs) pẹ̀lu pípésè àkójọpọ̀ irinṣẹ́ kíkún àti ọ̀nà àbáyọ. Ìkànnì náà ní ẹ̀rọ Ìsanwó Ọjà (EIO) ohun-èlo kọ̀mpútà àìrídìmú aṣàkóso àkọsílẹ̀, tó fún àwọn oníṣòwò lágbára láti ṣàmójútó ọjàa wọn, àkọsílẹ̀ àwọn oníbàárà, àti àkọsílẹ̀ ní ọ̀pọ̀lọpọ̀ ààyè, tó fi mọ́ ojú òpó ẹ̀rọ ayélujára dáadáa. Pẹ̀lú ohun-èlo kọ̀mpútà àìrídìmú Loystar, àwọn oníṣòwò lè tọpa ọjà títà wọn dáadáa wọn ó sì tún lè ní àkọsílẹ̀ àwọn oníbàárà tó kún fọ́fọ́. Ìkànnì náà ṣe àtìlẹ́yìn fún oríṣiríṣi ìlàna owó sísan, tó ń fún àwọn oníṣòwò ní ànfààní láti gba owó ní ọ̀nà tó pọ̀ láti lè mójútó ìfẹ́kúfẹ̀ àwọn oníbàárà Ilé-iṣẹ́ Big Family 360 Foundation Ohun èlò ìmúṣiṣẹ́ Northwave jẹ́ apilikéṣọ̀n ìṣúná onímọ̀-ẹ̀rọ lórí ẹ̀rọ ìbánisọ̀rọ̀ tí ó ń jẹ́ kí àwọn MSMEs ó kópa nínú àjọ dídá (ìfowópamọ́ alájùmọ̀ṣe) ní ọ̀nà aláìléwu tó sì pamọ̀. Wọ́n ṣe àgbékalẹ̀ ohun èlò ìmúṣiṣẹ́ yìí láti sọ àdápadà owó ìdókówò láàrín àwọn ọmọ ẹgbẹ́ tí wọ́n ń kópa nínú àjọ dídá láìsí ìtako àdéhùn kankan. ohun èlò ìmúṣiṣẹ́ Northwave máa ń ṣe ìrànwọ́ láti gba owó dídá padà lọ́wọ́ àwọn ọmọ ẹgbẹ́ (àwọn oníbàárà) pẹ̀lú ike-ìsanwó àti àpo ilé ìfowópamọ́ wọn bó ṣe yẹ, torí náà ó ń dáábò bo àwọn ọmọ ẹgbẹ́ níbi ìpàdánù owó wọn àti ìdókòwo wọn. Owó dídá ẹgbẹ́ náà yóò níṣe pẹ̀lú iye tí ènìyàn kápá tó sì lágbára rẹ̀. Ilé-iṣẹ́ Xchange Box Solutions Ltd Ọ̀nà àbáyọ yìí àpapọ̀ ànfààní sí àwìn àti owó-sísan/gbígbà ní ọ̀pọ̀lọpọ̀ àwọn ilé-ìtajà kékèké tí lábẹ́ ìdarí-obìnrin níbi tí àwọn obìnrin ti ń ta àwọn ohun-èlò àti ọjà kékèké pẹ̀lú fífún wọn ní ó kéréjù ẹ̀yáwó 100 USD tó ṣe é dápadà lọ́sọ̀ọ̀sẹ̀ láti ṣèrànwọ́ fún òwo wọn tí ó sì lè lékún nípasẹ̀ àkọsílẹ̀ ìdáwópadà tí ó ṣe é wò lórí ìkànni ìdáwópadà rẹ̀ pẹ̀lú àwọn ẹ̀rọ tó ń ṣàyẹ̀wo ike-ìsanwó tí wọ́n fún wọn fún gbígba owó, àkọsílẹ̀ ìkẹ́sẹjárí fún ẹ̀yáwó (tó dá lórí ìdáwópadà àti iye ìdúnàdúrà) fún àwọn tí wọ́n ní ilé-ìtajà ní àwọn agbègbè ìgbèríko. Ilé-iṣẹ́ CDIAL AI Ohun-èlo rẹ̀ IndiGenius jẹ́ pẹpẹ ìkọ̀wé ọlọ́pọ̀-èdè tó ń léwájú tó ń ṣàmúlò agbára ìmọ̀ àtọwọ́dá (IA) láti mú àyípadà bá ìbánisọ̀rọ̀ àkósódù, ṣíṣe àpilẹ̀kọ pẹ̀lú ọpọlọ, àti ìtumọ̀ oríṣi èdè 160 kákàkiri àgbáyé. Pẹpẹ ìkọ̀wé onímọ̀-ọ̀tun yìí kọjá ìlànà ìkọ̀wé ojoojúmọ́ pẹ̀lu pípésè ìṣesí asọ-afọ̀-di-títẹ̀, tó sọ ọ́ di irinṣẹ́ olówó iyebíye fún àwọn ènìyàn tí wọ́n ní ìpèníjà kíkọ tàbí tí ó ti rẹ̀. Wọ́n ṣe é lẹ́yìn ọ̀pọ̀lọpọ̀ ìwádìí fún oṣù 11 nípa àwọn ìrísí aṣèyàtọ̀ àti àwọn álífábẹ́tì àìrí tí kò sí nínú pẹpẹ ìkọ̀wé ojoojúmọ́ àti níní ìmọ̀ ìjìnlẹ̀ nípa ọjà ilẹ̀ Adúláwọ̀, ìmò ìjìnlè àjọni tí wọ́n rí nínú ìwádìí yìí ni wọ́n ṣe àmúlò nínú ìṣelọ́jọ̀ àti ìṣesí IndiGenius. Ilé-iṣẹ́ Agrovesto Enterprise Ltd Agrovesto jẹ́ ìkànnì kan tó ń pèse káràkátà àwọn irè oko Iṣẹ́ àgbẹ̀ àti ìrírí owó sísan fún àwọn àgbẹ̀ olóko kékèké àti àwọn tó ń ra irè oko. Wọ́n ṣe àgbékalẹ̀ ìkànnì yìí láti ṣe àkósódù ìpèsè oúnjẹ láti oko sí ọ̀dọ àwọn oníbàárà wọ́n sì ń pèsè dátà ojú ọjà bó ṣe ń lọ fún ṣíṣe ìpinnu káràkátà pẹ̀lú ìrọ̀rùn. Àwọn aṣàmúlò tún lè ní ànfààní sí ilé ìkọ́jàpamọ́sí tó jẹ́ ojúlówó tí wọ́n bá fẹ́ àti ọ̀nà àbáyọ sí ohun-èlo iṣẹ́ tó rọjú lọ́nà ìrọ̀rùn. Ìkànnì náà tún ṣe àgbékalẹ̀ ohun-èlo àìrídìmú fún ìgbaniwọlé àwọn àgbẹ̀ tó fi ààyè sílẹ̀ fún ṣíṣe àkọsílẹ̀ àwọn àgbẹ̀ àti pínpín àwọn irinṣẹ́ tó jẹ́ ojúlówó nípasẹ̀ àwọn olùpèsè tó ṣe é gbọ́kànlé àti wọ́n sì tún pèsè ìgbani níyànjú fún ìpèse oúnjẹ alálòpẹ́. Ilé-iṣẹ́ Greenera Technologies LTD Greenera Technologies jẹ́ ọ̀jìnnì nínu ṣíṣe àti pípèse àwọn ẹ̀rọ afòòrùn nìkan ṣiṣẹ́ fún ilé ìgbé àti lílò fún òwò. Àwọn ohun-èlò ìmọ̀-ọ̀tun rẹ̀ ń ṣe àmúlò agbára oòrùn láti pèse ọ̀nà àbáyọ fún iná agbára alálòpẹ́ tó sì ṣe é gbáralé. Pẹ̀lu lílo agbára ìtàsán òòrùn rẹ̀, àwọn ẹ̀rọ Greenera Technologies ń ṣe ìrànwọ́ láti ṣe àdíkùn òyì dúdú, àdínkù owó iná agbára, ó sì ń ṣe ìrànwọ́ fún àwùjọ aláìléwu. Ilé-iṣẹ́ Topcity Enterprises Ltd Topcity jẹ́ ilé-iṣẹ́ àdìdeelẹ̀ ní orílẹ̀-èdè Nàìjíríà tó ń ṣe ànúlò ìmọ̀ ẹ̀rọ fún ìpèse àlùbọ́sà, ilé ìkó àlùbọ́sà pamọ́ sí ìgbàlódé, síso àwọn àgbẹ̀ pọ̀ mọ́ ọjà àti ṣíṣe ìdánilẹ́kọ̀ọ́ fún àwọn obìnrin lórí ìpèse àlùbọ́sà láti ṣe àdínkù ìpàdánù lẹ́yìn ìkórè sí N300 bílíọ̀nù($650m), ṣe àtúnṣe ìpèse oúnjẹ, àdínkù ebi, ṣíṣe ìgbélárugẹ fún iṣẹ́ ṣíṣe àti èrè jíjẹ fún àwọn àgbẹ̀/obinrin, ṣe ìgbélárugẹ ọrọ̀-ajẹ́ orílẹ̀-èdè àti ìpèsè iṣẹ́. Ilé-iṣẹ́ Advanced Engineering Centre Ẹ̀rọ aṣàdàrọ ike jẹ́ àwọn ohun-èlò ẹ̀rọ tó péye tí wọ́n ń lò fún ìpèse àwọn èròjà ike lọ́pọ̀lọpọ̀, tó fi mọ́ kòkòndòro omi, ìsàlẹ bàtà, àgbékọ́, ike ìjẹun, garawa, abbl. Àdàrọ ni wọ́n ń lò láti yọ igun ike, ìrísí àti àwọn ohun-èlò. Pípèse àdàrọ gba ìrírí àti ìmọ̀ọ́ṣe ìmọ̀ ẹ̀rọ tó lágbára èyí tó ṣànwọ́n ní orílẹ̀-èdè Nàìjíríà àti ilẹ̀ Adúláwọ̀. Pípésẹ̀ àdàrọ ìgbàlódé nílò Ìṣelọ́jọ̀ Onírànlọ́wọ́ Kọ̀mpútà (IOK) àti Ìpèsè Onírànlọ́wọ́ Kọ̀mpútà (IOK) tí méjèèjì sì jẹ́ ìmọ̀ ẹ̀rọ àkósódù. Ilé-iṣẹ́ Crox Technologies Ltd Croxapp jẹ́ ìkànnì ifi ẹrù ránṣẹ́ oní irọ̀-sí-irọ̀ tí wọ́n ṣẹ̀da rẹ̀ láti wá ìyànú sí àwọn ìṣòro iṣẹ́ ìfi erù ránṣẹ́ ayé àtijọ́ ní orílẹ̀-èdè Nàìjíríà. Ó máa ń ṣe àsopọ̀ àwọn ènìyàn tí wọ́n nílò láti fi ẹrù ránṣẹ́ pẹ̀lú àwọn ènìyàn tí wọ́n ní àkọsílẹ̀ tí wọ́n sì ṣe é gbọ́kànlé tí wọ́n ti ń rin ìrìnàjò ní ọ̀nà kan náà tí ẹrù náà ń lọ. Ìkànnì ìmọ̀ ọ̀tun yìí fún àwọn aṣàmúlò ní ànfààní láti fi ẹrù ránṣé pẹ̀lú àdínkù owó àti àsìkò tó sì tún pèsè ànfààní fún àwọn ènìyàn láti pa owó pẹ̀lú gbígbé ẹrù àti fífi ẹrù ránṣẹ́ bí wọ́n ṣe ń lọ sí ibi tí wọ́n ń lọ. Ilé-iṣẹ́ Veritas Imperial Investments Limited GIFTY - Aṣẹ̀dá Ilé-ìtajà Àkósódù jẹ́ ìkànnì SaaS tó ń fún àwọn MSMEs ní ànfààní láti ṣẹ̀dá ibùdó ìtàkùn ìṣòwò orí ayélujára ní àárín ìṣẹ́jú márùn-ún pẹ̀lú lílo ẹ̀rọ ìbánisọ̀rọ̀ alágbèéká wọn. Ìkànnì náà ń pèsè ọ̀pọ̀lọpọ̀ ànfààní , tó fi mọ́ àdínkù, ìfọ̀rọ̀wérọ̀ ìtajà pẹ̀lú àwọn oníbàárà lórí ẹ̀rọ ayélujára láìní ìdíwọ́, àkọsílẹ̀ ìtajà tó péye, àti àfojúsùn Ìdàgbàsókè ìtajà oní-IA. Wọ́n ṣẹ̀da GIFTY láti wá ìyanjú sí àwọn ìṣòro tí àwọn MSMEs ń kojú nígbà tí wọ́n bá ń ṣe ìfọ̀rọ̀wérọ̀ ìtajà pẹ̀lú àwọn oníbàárà lórí ẹ̀rọ ayélujára. Àwọn ìfọ̀rọ̀wérọ̀ yìí máa ń jẹ́ wàhálà àti àwítúnwí asán, tó ń yọrí sí ìfàágùn ọjà títà àti ìtajà díẹ̀ tàbí àìtajà rárá. Ilé-iṣẹ́ Kamel, Inc Kamel jẹ́ ọ̀nà àbáyọ ojúkan-ṣoṣo tí yóò fún ẹnikẹ́ni ní ànfààní láti bẹ̀rẹ̀, ṣàmójútó, àti àgbéga òwò alábọ́dé bí ó ti wulẹ̀ kó mọ - kódà láìní ànfààní sí owó ìdókówò. Pẹ̀lú ohun-èlo rẹ̀, àwọn olùtajà lè ní ànfààní sí ibùdó ìtàkùn ìṣòwò orí ayélujára aláfibọ̀-WhatsApp, ní àfikún sí àwọn irinṣẹ́ fún àmójútó àkọsílẹ̀, ọjà rírà, títọ́jú ìwé, àjọṣepọ̀ pẹ̀lú oníbàárà, abbl. Àwọn òntàjà náà lè ṣe ìpolówó ọjà wọn pẹ̀lú ojú-òpó àwọn aláràtúntà Kamel tí wọ́n ń gba àjẹmọ́nú lórí àwọn ọjà tí wọ́n bá tà. Ilé-iṣẹ́ Retailloop Solution Technologies Retailoop jẹ́ ẹ̀rọ aláràtúntà lórí ayélujára tó ń ṣe ìrànwọ́ fún àwọn afarajọ aláràtúntà tòótọ́ láti ṣẹ̀dá àwọn ọ̀nà àbáyọ fún òwò tó ṣe é wọ̀n pẹ̀lú àwọn irinṣẹ́ ìṣẹ̀dá tó yanilẹ́nu. Ilé-iṣẹ́ Adashi Adashi ń ṣe ìrànwọ́ fún àwọn oníbàárà tí ò ní àpo fowópamọ́ tàbí tí wọn kì í fowópamọ́ dáadáa pàápàá jùlọ àwọn MSMEs tí wọ́n ní ìṣòro ànfààní sí ìpèse ìsúná àti ànfààní sí ẹ̀yáwó. Ìkànnì yìí ò ṣe ìrànwọ́ fún àwọn tí ò ní àpo ilé ìfowópamọ́ láti fi owó pamọ́ nìkan, ó tún ti mú àwọn ìṣòro ìpèsè ìwé púpọ̀ tí àwọn aṣojú/agbowó máa ń kojú lójoojúmọ́ kúrò. Adashi ti mú ọ̀rọ àkóyawọ́ àti ṣíṣe ìṣirò tó jẹ́ ọ̀kan lára ìdí tí àwọn aṣàmúlò ò ṣe ní ìgbàgbọ́ nínú ètò ìṣúná kúrò. Ilé-iṣẹ́ BIME BIME jẹ́ ohun-èlo àìrídìmú aṣàkọsílẹ̀ adáṣiṣẹ́ tí wọ́n ṣe láti jẹ́ kí àkọsílẹ̀ ṣíṣe rọrùn fún àwọn oníṣòwò kékèké. Ó ní àwọn ìrísí bíi àkàálẹ̀ ìdúnàdúrà ilé ìfowópamọ́ adáṣiṣẹ́, ìpínsísọ̀rí ìnáwó, ìwe ọjà, àti ìjábọ̀ ìṣúná láti ran àwọn oníṣòwò lọ́wọ́ láti mójútó ìṣúná wọn dáadáa. Ọ̀kan nínú àwọn ànfààní pàtàkì tí BIME ní ni agbára láti ṣe àkáálẹ̀ ìdúnàdúrà ilé ìfowópamọ́ adáṣiṣẹ́. Èyí ti fi òpin sí ìnílò láti ṣe ìgbéwọlé dátà lọ́kọ̀ọ̀kan ó sì mú àdínkù bá àṣìṣe tó ṣe é ṣe. Ohun-èlo àìrídìmú náà ń ṣe ìpínsísọ̀rí ìnáwó adáṣiṣẹ́, tó ń pèsè àkókò fún àwọn oníṣòwò tó sì ń ṣe àrídájú pé àkọsílẹ̀ ìṣúná wọn péye. Ilé-iṣẹ́ Creamson Technology Company Ọ̀nà àbáyọ yìí ń ṣe ìrànwọ́ láti ṣe ìtọ́jú àwùjọ aláìléwu, tó mọ́ tó sì ní àlàáfíà nípasẹ̀ ìsọ ìdọ̀tí di tuntun àwọn ohun-èlò ike afọ̀rá ṣe láti àwọn àgbègbè ìgbèríko di ohun-èlò ìpìlẹ̀ pẹ̀lú ṣíṣe àmúlò àwọn ẹbu ìfọnǹkan ASÀMÌ ÒDIWỌN KẸ́MÍKÀ ìgbàlódé láti yà sọ́tọ̀, rún, fọ̀ àti ìsọdọ̀tun dé ìpele mímọ́ 99.7% tó bá ìjẹ́-ojúlówó-ọjà fún ìpèse ẹní ìgbàlódé, òwú, aṣọ oníke àti àwọn kòkòndòro omi tuntun. Wọ́n ṣe èyí pẹ̀lú àwùjọ alálòpẹ́ àti àwọn ìpolongo ìlanilọ́yẹ̀ SDG gbogbo káàkiri gbogbo agbègbè, àwọn ilé ìkẹ́kọ̀ọ́ àti ilé ìjọsìn pẹ̀lú àfojúsùn 3S: Ṣàtúnlò, Ṣọdọ̀tun àti Ṣàdínkù. Ilé-iṣẹ́ Bitcoops BitCoop jẹ́ ohun èlò ìmúṣiṣẹ́ tó rọrùn láti lò tó sì yéni tí wọ́n ṣẹ̀dá fún ìṣàkóso àwọn ẹgbẹ́ alájẹṣẹ́kù lóní ran-àn-ran. Bóyá ò ń ṣe àkóso àwùjọ ẹgbẹ́ alájẹṣẹ́kù kékeré tàbí ńlá, ẹgbẹ́ ọlọ́pọ̀-ààyè, BitCoop ní gbogbo nǹkan tí ẹ nílò láti jẹ́ kí iṣẹ́ yín ó rọrùn kí gbogbo nǹkan sì máa lọ létòlétò. Pẹ̀lú BitCoop, ẹ lè tọpa àwọn ọmọ ẹgbẹ́ yín àti iye tí wọ́n dá, bákan náà ni ìṣúnáa yín àti iṣẹ́ ojoojúmọ́ yín. Ìrísí ìṣàkóso àwọn ọmọ ẹgbẹ́ orí ohun èlò ìmúṣiṣẹ́ náà fún-un yín ní ànfààní láti ní ìròyìn kíkún nípa àwọn ọmọ ẹgbẹ́ yín, tó fi mọ́ ìròyìn nípa ìkansíraẹni, owó dídá, àti àkọsílẹ̀ owó sísan. Ilẹ̀-iṣẹ́ Moon Innovations Ohun-èlò yìí jẹ́ ẹ̀rọ asọ oòrùn di iná agbára, ọ̀nà àbáyọ alápòtí-kan ṣoṣo tó ń pèse iná mọ̀nàmọ́ná olóórùn fún àwọn ibùgbé àti àwon onísòwò, ànfààní sí ẹ̀rọ ayélujára wáífáì, àti ètò ìdáàbòbò oní-IA pẹ̀lú ohun èlò ìmúṣiṣẹ́ orí ẹ̀rọ ìbánisọ̀rọ̀ láti ṣọ́ àti láti darí ẹ̀rọ yìí láti ibikíki láìsí níbẹ̀. Ó tún ní ẹ̀rọ akérara fún màdàrú tí ó lè di lílò nígbà tí ènìyàn bá ṣe àkíyèsí màdàrú lórí ohun èlò ìmúṣiṣẹ́ orí ẹ̀rọ ìbánisọ̀rọ̀. Àwọn MSME ní orílẹ̀-èdè Nàìjíríà ní orí lọ́wọ́ láti ní gbogbo àwọn ọ̀nà àbáyọ àkósódù tí wọ́n lè ṣe àmúlò ní àwọn ilé-iṣẹ́ wọn, láti mú kí ìṣòwo wọn tó kó sì lapa.
Láti sàmì ayẹyẹ ọdún-5 Opay ṣe àfihàn àkọmànà tuntun Ilé-iṣẹ́ tó ń léwájú nínú ìpèse ìsúná, OPay Nigeria, ti ṣe àtúnṣe àti àfihàn àkọmànà tuntun láti sàmì ayẹyẹ ọdún-5 ní ojú-ọjà orílẹ̀-ède Nàìjíríà. Àyípadà yìí ò ṣàfihàn ìdàgbàsókè àti ipa ẹ̀ láti ọdún yìí wá nìkan ṣùgbọ́n ó tún dúró fún àwọn ìlérí rẹ̀ sí ìgbà ọ̀tun pẹ̀lú àtúnṣe iṣẹ́, Ìdàgbàsókè ìmọ̀ ẹ̀rọ, àti ìpinnu ìfinrinlẹ̀ ààye rẹ̀ gẹ́gẹ́ bi ìkànnì ìṣúná tó ṣe é gbára lé jùlọ ní orílẹ̀-èdè Nàìjíríà. Wọ́n dá Opay sílẹ̀ ní ọdún 2018 ó sì ti gbèrú gidi gan láti di gbajúmọ̀ fún àwọn ọmọ orílẹ̀-èdè Nàìjíríà pẹ̀lú 40 mílíọ̀nù aṣàmúlò, àwọn aṣojú 500,000, àwọn oníṣòwò 300,000 tí wọ́n nígbàgbọ́ tí wọ́n sì ń lo Opay fún sísan àti gbígba owó lójoojúmọ́. Láti bíi ọdún márùn-ún, Opay ti fẹ àwọn ohun-èlò àti ìpèsè iṣẹ́ rẹ̀ lójú láti ṣe ìpèse iṣẹ́ ìṣúná àti ìgbésíayé tó rọrùn láti lò fún àwọn ènìyàn, àwọn aṣojú, àti oríṣiríṣi àwọn oníṣòwò káàkiri orílẹ̀-èdè Nàìjíríà. Ilé-iṣẹ́ náà fi dá àwọn oníbàárà rẹ̀ lójú pé nípa ìpinnu rẹ̀ láti ṣe ìsọdọ̀tun àwọn ohun-èlò àti iṣẹ́ rẹ̀ láti rí i dájú pé ìrírí àwọn oníbàárà túbọ̀ ń dùn si lórí Opay. Èyí wà ní ìbámu pẹ̀lú àfojúsùn Opay láti sọ ìpèse ìsúná di tẹrú-tọmọ nípasẹ̀ ìmọ̀ ẹ̀rọ. Nǹkan tí Àtúnṣe Àkọmọ̀na Opay Dúró Fún "O" dúró fún àṣetúnṣe tó ṣàfihàn ìfọkànsin Opay láti máa tẹ̀síwájú ìpèse iṣẹ́ àdáyanrí àti èyí tí ò lábàwọ́n bákan náà ni ìfọkansìn láti máa léwájú lórí àkàsọ àgbègbè ìṣúná tó ń gbèrú gidi gan. Ní àfikún, ó tún ṣe àfikún nǹkan onígun mẹ́rin tó ṣàfihàn ike-ìgbowó tuntun tí Opay ṣe ìfilọ́lẹ̀ rẹ̀ tó ń fún àwọn 40 mílíọ̀nù aṣàmúlò ní ànfààní láti so ike-ìgbowó wọn pọ̀ mọ́ àpamọ́ wọn, tó ń sọ owó sísan di ìrọ̀rùn. Àkọmọ̀nà tuntun náà ò dúró fún ìrísí ìṣòwo ilé-iṣẹ́ náà nìkan, ó tún ṣe àkòónú ìfọkànsìn rẹ̀ sí ìgbìyànjú fún àṣeyọrí ní gbogbo ìgbà àti ṣíṣe àgbékalẹ̀ orúkọ ilé-iṣẹ́ àmọ̀káyé oníṣọ̀kan. Ní ìwòye ọjọ́ iwájú, Opay ní ìpinnu láti tẹ̀síwájú ìgbáralé ìmọ̀-ẹ̀rọ láti pèsè ọ̀nà àbáyọ tó ń ṣiṣẹ́ tó sì ṣe é gbọ́kànlé fún àwọn oníbàárà. Ilé-iṣẹ́ náà tún ṣe àfikún àwọn ìpèse ohun-èlo rẹ̀, ṣíṣe àtúnṣe ìrísí rẹ̀, àti gbígbóóro ìsúmọ́ ojú ọjà. Ìdánimọ̀ ilé-iṣẹ́ Opay tuntun ni ìrètí wà pé yóò ró ipò rẹ̀ lágbára gẹ́gẹ́ bi olùpèsè èto owó sísan tó gbẹ́yìn tó sì gbajúmọ̀ jùlọ ní orílẹ̀-èdè Nàìjíríà fún àwọn oníbàárà àti àwọn oníṣòwò.
Ṣíṣe Ìrónilágbára fún Àwọn Aṣáájú Ìmọ̀-ẹ̀rọ Lọ́jọ́ iwájú: HM Community Darapọ̀ Pẹ̀lú NewDev.io Nínú ìgbésẹ tuntun láti ṣe àtìlẹ́yìn fún ìkẹ́kọ̀ọ́ ìmọ̀-ẹ̀rọ fún tẹrú-tọmọ àti ṣíṣẹ̀dá àwùjọ ìmọ̀ ẹ̀rọ tó ń gbèrú, inú wá dùn láti kéde àjọṣepọ̀ pàtàkì láàrín HM Community àti NewDev.io. Lápapọ̀, àwọn ìkànnì méjèèjì tó ń ṣáájú wọ̀nyí ti ṣetán láti mú àyípadà bá bí àwọn tí wọ́n ń gbérò tí wọ́n sì nífẹ̀ sí ìmọ̀-ẹ̀rọ ṣe ń kẹ́kọ̀ọ́, bí wọ́n ṣe ń gbòòrò, àti bí wọ́n ṣe ń ṣe àṣeyọrí ní àwùjọ ìmọ̀ ẹ̀rọ tó yátọ̀ gédégbé. Bíbojúwo àjọṣepọ̀ náà: HM Community, ìkànnì kan tí wọ́n yà sọ́tọ̀ fún ìbánidámọ́ràn àti Ìrónilágbára fún àwọn ènìyàn tí wọ́n ń ṣe ìmọ̀ ẹ̀rọ ohun-èlò àìrídìmú, ìṣẹ̀dá ohun-èlò àìrídìmú adáṣiṣẹ́, ìpèse ohun-èlò, àti ìyànàna dátà, ti pawọ́pọ̀ pẹ̀lú NewDev.io, ìkànnì tó ń léwájú fún ìkẹ́kọ̀ọ́ ìmọ̀ ẹ̀rọ ní kíkún. Àjọṣepọ̀ aláràọ̀tọ̀ yìí gbérò láti dí àlàfo tó wà láàrín àlá rere àti ànfààní , ṣíṣí ilẹ̀kùn fún àwọn tó ń gbérò láti di òjìnnì nínú ìmọ̀ ẹ̀rọ láti ibi gbogbo. Àárín Gbùngbùn HM Community: Ohun tí HM Community dúró fún ju jíjẹ́ ìkànnì lásán lọ; ó jẹ́ ẹbí àwọn tó ń gbèro ìmọ̀ ẹ̀rọ tó ní àjọṣepọ̀ tó gúnmọ́, àwọn olùdámọ̀ràn àti àwọn òjìnnì ní ẹ̀ka náà. Pẹ̀lú àfojúsùn alágbára lórí ṣíṣẹ̀dá àwùjọ, HM Community ń pèse àtìlẹ́yìn aláìlẹ́gbẹ́, ìtọ́nisọ́nà, àti ìbánidámọ́ràn fún gbogbo ènìyàn ní gbogbo ìpele ìrìnàjò ìmọ̀ ẹ̀rọ wọn. Bóyá o jẹ́ alákọ̀ọ́bẹ́rẹ̀ tó ṣẹ̀ ń gbé ìgbésẹ̀ àkọ́kọ́ nínú ìmọ̀ ẹ̀rọ tàbí òjìnnì tó ní ìrírí tó sì ń wá láti kẹ́kọ̀ọ́ sí i, HM Community ni iléè rẹ fún ìdàgbàsókè àti ìmísí. Láti darapọ̀ mọ́ HM Community, tẹ ibí https://hm.community/ Agbára NewDev.io: NewDev.io, aṣáájú ní àwùjọ ìkẹ́kọ̀ọ́ ìmọ̀-ẹ̀rọ, gbàgbọ́ wí pé kíkọ́ bí a ṣe ń lo odù gbọ́dọ̀ wà ní àrọ́wọ́tó gbogbo ènìyàn. Ní ìṣiṣẹ́ tọ ìran yìí, NewDev.io ń pèsè ọ̀pọ̀lọpọ̀ isẹ́ lílo odù àti àwọn ohun-èlò láti ró àwọn tí wọ́n ń gbérò tí wọ́n sì nífẹ̀ sí ìmọ̀-ẹ̀rọ lágbára pẹ̀lú ìmọ̀ọ́ṣe àti ìmọ̀ tí wọ́n nílò láti kẹ́sẹjárí ní ẹ̀ka ìmọ̀ ẹ̀rọ tó ń yára-sáré. Pẹ̀lú NewDev.io, o máa ní ànfààní sí àwọn ohun-èlò ìkẹ́kọ̀ọ́ tuntun ìbánidámọ́ràn alákànṣe láti ọ̀dọ àwọn ọ̀jìnnì ní ẹ̀ka náà. Àjọṣepọ̀ náà: Àjọṣepọ̀ náà kó àwọn tó dára jùlọ ní àwùjọ méjèèjì papọ̀. Àtẹnumọ́ alágbára HM Community lórí ìbánidámọ́ràn àti ìrànlọ́wọ́ àwùjọ ṣe rẹ́gí pẹ̀lú àfojúsùn NewDev.io láti ìkẹ́kọ̀ọ́ ìmọ̀ ẹ̀rọ di ti àwa-ara-wa. Lápapọ̀, wọ́n ṣẹ̀dá àwùjọ alágbára tó ń ró àwọn ènìyàn lágbára láti ṣàwarí ẹ̀bùn tòótọ́ wọn kí ó sì ṣínà àṣeyọrí fún wọn ní àwùjọ ìmọ̀ ẹ̀rọ. ànfààní náà: Lára àjọṣepọ̀ yìí, inúu wá dùn láti kéde ànfààní aláìlẹ́gbẹ́ - ìdánilẹ́kọ̀ọ́ odù kíkọ olóṣù méjì LỌ́FẸ̀Ẹ́! Bọ́yá ṣẹ̀ṣẹ̀dé ni ẹ́ nínú ìmọ̀ ẹ̀rọ, aláyìípadà iṣẹ́, àbí ẹni tó ń wá àwọn ànfààní tuntun fún ìdàgbàsókè, ìdánilẹ́kọ̀ọ́ yìí ni wọ́n gbékalẹ̀ láti pèse ohun tí o nílò. Lásíkò ìdánilẹ́kọ̀ọ́ olóṣù méjì náà, wà á wọ inú àwùjọ odù kíkọ tó yanilẹ́nu, tí o ó sì kọ́ gbogbo ìmọ̀ọ́ṣe tó ṣe pàtàkì àti àwọn èròngbà tó máa fi ẹsẹ̀ rẹ lénà àṣeyọrí. Pẹ̀lú àwọn iṣẹ́ àkànṣe akópa, àwọn ìpèníjà abáyé mu, àti ìtọ́nisọ́nà láti ọ̀dọ̀ àwọn ọ̀jìnnì ẹ̀ka náà, wà á rí ìgboyà tí o nílò láti peregedé ní ẹ̀ka ìmọ̀ ẹ̀rọ. Kò ì tí ì tán o! Ní ìparí ìdánilẹ́kọ̀ọ́ náà, wà ní ànfààní láti forúkọsílẹ̀ fún ẹ̀kọ́-ọ̀fẹ́ tó ń lọ bíi 30 tí ọ̀kọ̀ọ̀kan rẹ̀ sì tó ₦50,000 níye. Àwọn ẹ̀kọ́-ọ̀fẹ́ wọ̀nyí ni wọ́n gbékalẹ̀ láti pèse àfikún ìrànwọ́ fún àwọn ènìyàn tí wọ́n ń fojúsọ́nà láti bẹ̀rẹ̀ sí lé àla wọn nínú ìmọ̀ ẹ̀rọ àti láti bu epo sí iná ìfẹ wọn fún ìmọ̀ ọ̀tun. Forúkọsílẹ̀ báyìí: https://hm.community/courses/introduction-to-web-development Darapọ̀ mọ́ ìrìnàjò náà: Àwọn ilẹ̀kùn fún àjọṣepọ̀ aṣàyípadà yìí ṣí sílẹ̀ gbalasa, tí ó ń dúró dè ọ́ láti wọlé kí o sì bẹ̀rẹ̀ ìrìnàjo aláìlẹ́gbẹ́ yìí. Má pàdánù ànfààní aláìlẹ́gbẹ́ yìí láti kẹ́kọ̀ọ́, láti dàgbàsókè láti bẹ̀rẹ iṣẹ́ aláṣeyọrí ní àwùjọ ìmọ̀ ẹ̀rọ. Ìforúkọsílẹ̀ fún ìdánilẹ́kọ̀ọ́ odù kíkọ olóṣù méjì LỌ́FẸ̀Ẹ́ náà ti bẹ̀rẹ̀, ṣùgbọ́n ààyè ò pọ̀. Gba ààye tìrẹ lónì, kí o sì jẹ́ kí HM Community àti NewDev.io jẹ́ amọ̀nà rẹ lọ síbi ọjọ́ ọ̀la tó dára ní àwùjọ ìmọ̀ ẹ̀rọ. Àkótán: Bí HM Community àti NewDev.io ṣe darapọ̀ yìí, a ní àfọkànsìn láti já ìdè, láti rún ìgbàgbọ́, àti láti ṣẹ̀dá àwùjọ ìmọ̀ ẹ̀rọ fún tẹrú-tọmọ. Lápapọ̀, a máa ṣe ìwúrí àti ìrónilágbára fún àwọn ìran aṣáájú ìmọ̀ ẹ̀rọ tó ń bọ̀ láti kẹ́sẹjárí kí wọ́n sì ní ipa nínú ayé. Darapọ̀ mọ́ wa lórí ìrìnàjò ìkẹ́kọ̀ọ́ onídùnnú, ìbánidámọ́ràn, àti ìmọ̀ ọ̀tun yìí. Lápapọ̀, a lè ṣẹ̀dá ọjọ́ iwájú tó dára fún àwọn tí wọ́n ń gbérò tí wọ́n sì nífẹ̀ sí ìmọ̀-ẹ̀rọ ní orílẹ̀-èdè Nàìjíríà àti lóde. Ẹ jẹ́ ká ṣe ìtúsílẹ̀ ẹ̀bun ìkẹ́kọ̀ọ́ ìmọ̀ ẹ̀rọ ní kíkún kí á sì pèsè àwùjọ tí gbogbo ènìyàn ti lè kẹ́sẹjárí kí ó sì ṣe àṣeyọrí ní àwùjọ ìmọ̀ ẹ̀rọ. Àkòrí: Ìtúsílẹ̀ Agbára Ìmọ̀ Ẹ̀rọ: HM Community àti NewDev.io Darapọ̀ Ẹ ǹlẹ́ o, ẹ̀yin olólùfẹ́ ìmọ̀ ẹ̀rọ nílẹ̀ Nàìjíríà! A ní ìròyìn ayọ tí yóò jẹ́ kí ọkàn odù kíkọ yín ó máa fò fún ayọ̀. HM Community àti NewDev.io, àwọn ilé agbára méjì ní agbọn ìkẹ́kọ̀ọ́ ìmọ̀ ẹ̀rọ ti dòwòpọ̀ láti ṣe àgbékalẹ̀ àjọṣepọ̀ aláìlẹ́gbẹ́ tí gbogbo rẹ̀ jẹ́ láti ró Ẹ lágbára! Wò ó báyìí: ìwọ, tí o ṣẹ̀ ń dárí wọ àwùjọ odù kíkọ, tí ò ń ní ìrírí tí yóò sọ ẹ́ di idán nínú ìmọ̀ ẹ̀rọ tí o ti ń lá àla rẹ̀ pé o fẹ́ dì. Ó yanilẹ́nu, àbí? Ó dáa, ìwọ ṣáà ti di pẹpẹ ìkọ̀wé rẹ mú nítorí ó tún dára ju bẹ́ẹ̀ lọ! Ṣíṣe àfihàn àjọṣepọ̀ HM Community x NewDev.io, níbi tí ìkẹ́kọ̀ọ́ ti pàde ìbánidámọ́ràn tí ànfààní sì ń di aláìlópin. Èròngbà wa rọrùn ó sì lágbára - láti ṣe àyípadà àwùjọ ìmọ̀ ẹ̀rọ nílẹ̀ Nàìjíríà pẹ̀lú ìpèse ìdánilẹ́kọ̀ọ́ odù kíkọ olóṣù méjì lọ́fẹ̀ẹ́ tí yóò fún ọ ní àwọn irinṣẹ́ àti ìgboyà láti ṣẹ́gun ìgbésíayé àkósódù. Torí náà, ànfààní wo ló wà níbẹ̀ fún ẹ? Tíkẹ́tì sí àwùjọ ìmọ̀, Ìdàgbàsókè, àti àwọn ànfààní iṣẹ́ tí ò wáyé rí.! Ṣé ṣẹ̀ṣẹ̀ dé ni ẹ́ nínú ìmọ̀ ẹ̀rọ, tí o sì ti ṣetán láti bẹ̀rẹ̀ ṣùgbọ́n tí o ò mọ ibi tí o ti fẹ́ bẹ́rẹ̀? Àbí kẹ̀ ò ń wá àyípadà alágbára nínú iṣẹ́ ìṣe tí yóò ṣàtìlẹyìn fú ìfẹ́ tí o ní sí odù kíkọ? Tàbí bóyá onímọ̀ ẹ̀rọ tó ní ìrírí ni ẹ́ tí o sì ti ṣetán láti kọ́ ẹ̀kọ́ sí i tí o sì fẹ́ àwọn ìpèníjà tuntun. Ó dáà, kò sí ibikíki tí o bá tò sí, àjọṣepọ̀ yìí bá Ẹ mu rẹ́gí. Ní HM Community, ohun tí a wà fún ni ṣíṣẹ̀dá àwùjọ tó dàbí ẹbí níbi tí àtìlẹ́yìn àti ìbánidámọ́ràn ti ń ṣàn. Wòye sí kí àwọn tí wọ́n ní ìfẹ́ sí ìmọ̀ ẹ̀rọ bíi tìẹ yí ẹ ká tí wọ́n ń kọrin kì ẹ́, wọ́n ṣe ìdàgbàsókè pẹ̀lú ẹ, wọ́n sì ń tọ́ ẹ sọ́nà nínú ìrìnàjo odù kíkọ. Àjọṣepọ̀ tó wà ní àwùjọ wa lágbára gan-an! Ṣùgbọ́n wo ibí, kì í ṣe gbogbo rẹ̀ nìyẹn. NewDev.io ni ìkànnì tí o lè gbáralé láti ṣíṣọ lójú àwọn mériìrí nínú odù kíkọ. Pẹ̀lú àkójọpọ̀ àwọn ohun-èlò ìkẹ́kọ̀ọ́ aláìlẹ́gbẹ́ àti ìtọ́nisọ́nà àwọn òjìnnì, wà á bẹ́rẹ̀ sí kọ odù bíi akọ́ṣẹ́mọṣẹ́ láìpẹ́. juwọ́ sí àwọn ìṣòro ìmọ̀ ẹ̀rọ tó ń dà ọ́ láàmú, kí o sì ṣe ẹ ǹ lẹ́ sí àwùjọ odù kíkọ tó mọ́lẹ̀.! Ní báyìí, jẹ́ ká sọ́rọ̀ nípa ìdánilẹ́kọ̀ọ́ odù kíkọ olóṣù méjì tó ń ṣe àyípadà yìí. Ó máa lágbárá gan, ẹ̀yin ọ̀rẹ́! A ti tò ó papọ̀ pẹ̀lú gbogbo ẹ̀kọ́ ìmọ̀ ẹ̀rọ tó ṣe pàtàkì tí o nílò, láti àwọn ède kọ̀mpútà fún odù kíkọ sí àwọn ìlànà ìṣẹ̀dá ohun-èlo kọ̀mpútà àìrídìmú. A ṣèlérí pé bí ẹní fẹ́ranjẹ̀kọ ni, ṣùgbọ́n á jẹ́ ìrìnàjò tí inúù rẹ yóó dùn láti rìn! Ṣé o tún mọ nǹkan? Ìgbádùn náà ò pin sí ibi ìdánilẹ́kọ̀ọ́ o. Rárá o, kò rí bẹ́ẹ̀ o! Ní ìparí ìrìnàjò dídùn yìí, wà á ní ànfààní láti ọ̀kan nínú àwọn ẹ̀kọ́-ọ̀fẹ́ tí ọ̀kọ̀ọ̀kan rẹ̀ tó ₦100,000 níye. Owó-tabua! Ronú sí gbogbo ilẹ̀kùn ànfààní tí ẹ̀kọ́ ọ̀fẹ́ yìí lè ṣí fún ọ ní àwùjọ ìmọ̀ ẹ̀rọ. Àwọn ànfààní wọ̀nyí ò lópin! Ní báyìí, A mọ nǹkan tí ò ń rò - gbogbo eléyìí dára lóòtọ́, ṣùgbọ́n kí ló wà nídi rẹ̀? Ó dáa, òótọ́ ibẹ̀ ni wí pé, kò sí nǹkankan. A jọ wà níbẹ̀ ni, HM Community àti NewDev.io, láti já ìdè àti láti ṣínà fún ọjọ́ iwájú tó kún fún ìmọ̀ ẹ̀rọ tó dára ní orílẹ̀-èdè Nàìjíríà. Torí náà, bóyá ọ̀jìnnì nínú odù kíkọ ni ẹ́ tàbí ṣẹ̀ṣẹ̀dé nínú ìmọ̀ ẹ̀rọ, a wà níbẹ̀ fún ọ. A nígbàgbọ́ nínú ẹ̀bùn rẹ, a sì wà níbí láti rè é, pẹ̀lú gbogbo ìgbésẹ̀ tí o bá ń gbé. Ká sọ tòótọ́, ilé ayé yìí nílò ọ̀pọ̀lọpọ̀ àwọn ọlọ́pọlọ nínú ìmọ̀ ẹ̀rọ bíi tìẹ, a sì ti ṣetán láti fún ẹ ní àwọn ẹ̀kọ́ tí o nílò láti kẹ́sẹjárí. Àdéhùn náà rè é - ààyè fún ìdánilẹ́kọ̀ọ́ odù kíkọ olóṣù méjì yìí ò pọ̀, to rí náà má wararo.! Tètè lọ sí [ojú òpó ìforúkọsílẹ̀] báyìí kí o sì gba ààye tìrẹ nínú ìrírí aṣàyípadà yìí. Wò ó, rí i dájú pé o tẹ̀lé wa lórí ẹ̀rọ ayélujára [@HMCommunity] àti [@NewDev.io] fún àwọn ìròyìn tuntun, àwọn odù ìmọ̀ ẹ̀rọ àti àwọn ọ̀rọ̀ apanilẹ́rìn-ín lẹ́ẹ́kọ̀ọ̀kan. Nígbà tó ti jẹ́ pé, a gbọ́dọ̀ gbádùn ìkẹ́kọ̀ọ́ náà, àbí? A ò lè dúró mọ́ láti bẹ̀rẹ̀ ìrìnàjò ìmọ̀ ẹ̀rọ yìí pẹ̀lú ẹ. Lápapọ̀, a máa ṣí agbára odù kíkọ a ó sì ṣẹ̀dá àwùjọ ìmọ̀ ẹ̀rọ tí kò sí irú rẹ̀ ní orílẹ̀-èdè Nàìjíríà. Ṣé o ti ṣetán láti gbé ìgbésẹ̀ yìí? A ó ma retí yín níbi ìdánilẹ́kọ̀ọ́ náà! Máa wà gẹ́gẹ́ bí onímọ̀ ẹ̀rọ, máa ṣe àwòfín, kí á sì jọ kọ odù wọnú ìgbéga! Tèmi ni tiyín ní tòótọ́, Ikọ̀ọ HM Community àti NewDev.io
Àtúnṣe CAMON 20 Onírúurú Àwòrán Alákòónú Pẹ̀lú Ìrísí Atako-Ìgbọ̀n Yóò Di Ìfilọ́lẹ̀ Láìpẹ́ Nínú ìgbésí ayé ìmọ̀ ẹ̀rọ tó fanimọ́ra, níbi tí ìròrí ti ń pàde ìmọ̀ ọ̀tun, Àtúnṣe TECNO CAMON 20 Onírúurú Àwòrán Alákòónú ti gbòde. Ní àárín gbùngbùn ìmọ̀ ẹ̀rọ ayanilẹ́nu yìí ni àṣírí tó pamọ́ kan wà - ìke ẹ̀yìn látọ̀run wá tí wọ́n ṣe lọ́ṣọ̀ọ́ pẹ̀lú iṣẹ́ ọnà Onírúurú Àwòrán Alákòónú tó rẹwà ní àjọṣepọ̀ pẹ̀lú Arákùnrin Doodle. Ẹ jẹ́ ká wo ìyanu ohun-èlo aláìlẹ́gbẹ́ yìí bí a ṣe ń fojúsọ́nà fún ètò ìṣíṣọlójú rẹ̀. Iṣẹ́ ọnà Onírúurú Àwòrán Alákòónú nínú òkùnkùn: Gbaradì láti rí ohun ìyàlẹ́nu pẹ̀lú ike ẹ̀yin CAMON 20 Onírúurú Àwòrán Alákòónú, tó ń ṣàfihàn Iṣẹ́ ọnà Onírúurú Àwòrán Alákòónú tó máa ń taná nínú òkùnkùn. Rí araà rẹ gẹ́gẹ́ bí ẹni tó wà ní ààyè tí kò fi bẹ́ẹ̀ sí òye iná, kí o rí bí iṣẹ́ àṣetẹ́lẹ̀ àmúdijú yìí ṣe máa ti tòótọ́, tí yóò sì ṣe àfikún ohun àrà sí ìrírí ẹ̀rọ ìbánisọ̀rọ̀ alágbèéká rẹ. Pẹ̀lú ìrísí àrà ọ̀tọ̀ yìí, CAMON 20 rẹ ló máa di aṣínà ìfọ̀rọ̀wérọ̀ níbikíbi tí o bá lọ! Ojúlówó Kámẹ́rà pẹ̀lú Atako-Ìgbọ̀n àti Idán Àìsí Òye iná: Àtúnṣe CAMON 20 Onírúurú Àwòrán Alákòónú padà dé pẹ̀lú ojúlówó Kámẹ́rà tí yóò ṣe àkàálẹ̀ gbogbo ìṣẹ̀lẹ̀ tó mọ́ gaara àti àìtàsé aláìlẹ́gbẹ́. dágbére fún fọ́nrán aláwòrán tó ń wò ràkọ̀ tó sì ń gbọ̀n pẹ̀lú ìrísí atako-ìgbọ̀n àkáálẹ̀ fọ́nrán aláwòrán, tó ń rí i dájú pé gbogbo férémù ló dúró dédé tó sì ń wò. Kódà ní ipò ìpènijà iná, ìṣesí kámẹ́rà àìsí òye iná máa máa gbaṣẹ́ lẹ́sẹ̀kẹsẹ̀, tí yóò sì ṣe àgbékalẹ̀ èsì tó wúnilórí tí yóò yà ọ́ lẹ́nu. Adùn-ún Wò pẹ̀lú Ìṣesí Ayára Bí Àṣá! Àtúnṣe TECNO CAMON 20 Onírúurú Àwòrán Alákòónú jẹ́ àpẹẹrẹ ẹ̀ya iṣẹ́ pàdé ìmọ̀ ẹ̀rọ. Pípẹlẹbẹ rẹ̀ àti ẹwà iṣẹ́ ọnà ìgbàlódé rẹ̀ ṣe àgbéjáde ìrísí àrà, nígbà tí ínṣì-6.9 agbàwòrán AMOLED rẹ̀ jẹ́ kó dùn-ún wò pẹ̀lú ìpele àtúnbẹ́rẹ̀ 120Hz tó lọ geere fún awọn ohun agbáwòrájáde, ayò títa, àti àwọn tó fẹ́ràn láti máa wo ẹ̀rọ ayélujára. Ohun tí MediaTek Dimensity 8050 SoC ṣe onígbọ̀wo rẹ̀, Àtúnṣe TECNO CAMON 20 Onírúurú Àwòrán Alákòónú ń ṣiṣẹ́ ayára bí àṣá pẹ̀lú àtìlẹ́yìn RAM 16GB àti àká 256/512GB. Ní ìrírí àpapọ̀ àrà àti agbára nínú ẹ̀rọ tó fanimọ́ra yìí, iṣẹ́ ọnà tó kọjá èrò, tí ó sì ṣe rẹ́gí pẹ̀lú ìgbésíayé ìgbàlódé. Agbára fún Gbogbo-ọjọ́ àti Yíyára Gbagbára: Àbí ò ń ronú nípa ẹ̀mi bátírì? Pẹ̀lú bátírì 5000mAh ńlá CAMON 20, o lè rẹ́yìn ọjọ́ pẹ̀lú ìrọ̀rùn, kódà tí o bá lò ó lálójù. Tí ó bá sì ti tó àsìkò láti gba agbára, yíyára gbagbára 45W náà máa rí i dájú pé o ní ẹ̀kún agbára padà láìpẹ́, tí yóò jẹ́ kí o wà lórí ìlà kí o sì tẹ̀síwájú. Àtúnṣe TECNO CAMON 20 Onírúurú Àwòrán Alákòónú ti ṣetán láti ṣe àyípadà sí bí o ṣe ń rí iṣẹ́ ọnà àti ìmọ̀ ẹ̀rọ. Torí náà, múrasílẹ̀ láti rin ìrìnàjò tó kó ọgbọ́n àtinúdá àti ìmọ̀ ọ̀tun papọ̀ sínú ohun èlò tí wọ́n ṣe láti wúnilórí. Fi ojú sọ́nà fún ìgbéjáde rẹ̀ kí o sì múrasílẹ̀ láti fi gbogbo ara jẹ̀gbádùn pẹ̀lú ọ̀rẹ́ abániṣayé tó dára jùlọ.! Ṣàwárí àfikún àlàyé nígbà tí o bá tẹ̀lé TECNO lóri Facebook, Instagram àti Twitter.
Ẹ̀yin ilé-iṣẹ́ àdìdeelẹ̀ aṣètò-ìlera orí ẹ̀rọ, Jumia ń bọ̀ wá gba kúkúṣì yín! Ní ọjọ́ Ìṣẹ́gun, ọjọ́ 17 oṣù Èbìbí, ọdún 2022, àgbà nínú ìṣòwò orí ayélujára ní orílẹ̀-èdè Nàìjíríà, Jumia ṣe àgbéjáde àkọsílẹ̀ ìṣúná rẹ̀ fún ìdá mẹ́rin àkọ́kọ́ ọdún 2022. Àwọn Aláṣẹ àti Olùdarí Jeremy Hodara àti Sacha Poignonnec sọ wí pé ìbéèrè, ìpawówọlé, àti àpapọ̀ iye ọjà títà (AIO) rí ìdàgbàsókè tó fojú hàn ní àfiwé ìdá mẹ́rin mẹ́sàn-án tó gbẹ́yìn. Ṣíṣe àfiwé I1 2021 pẹ̀lú I2 2022, ìbéèrè fọ̀ láti 6.6 mílíọ̀nù sí 9.3 mílíọ̀nù, AIO fọ̀ láti $198.9 mílíọ̀nù sí $252.7 mílíọ̀nù, nígbà tí ìpawówọlé lọ láti $33 mílíọ̀nù sí $47.6 mílíọ̀nù. Pẹ̀lú ìdàgbàsókè yìí, nǹkan ò rọ̀ṣọ̀mù fún ilé-iṣẹ́ náà nítorí iye owó ṣíwájú gbèse èlé, owó-orí, àdínkù owó ohun arídìmú, àdínkù owó ohun àìrídìmú (EOAA) jẹ́ $53 mílíọ̀nù. Ní orí ìpè pẹ̀lú TechCrunch, Poignonnec sọ wí pé ilé iṣẹ́ náà ń gbérò láti gbèse EOAA sábẹ́ $70 mílíọ̀nù tí ó ní lámọsílẹ̀ ní I1 ọdún 2021. Báyìí sí àwọn ìdàgbàsókè tó dára tó lè múnú eni dùn. JumiaPay, ohun-èlo ìṣúná orí ẹ̀rọ rẹ̀, ti gba ìwé-àṣẹ ìpèsè ọ̀na-àbáyọ owó sísan (IOOS), tí yóò fún-un ní ànfààní láti ṣèto owó sísan fún àwọn oníṣòwò alàgàta ní orílẹ̀-èdè Nàìjíríà. Ìṣẹ̀lẹ̀ yìí ti fi í sínú ìfigagbága tààrà pẹ̀lú Paystack, Flutterwave, eTranzact, àti Remita. Ó tún pèsè ọ̀nà ìpawówọlé mìíràn nígbà tí ó nílò láti ṣe àfikún sí ìpawówọlée rẹ̀ láìnírètí. IOOS máa ń pa owó wọn pẹ̀lú bíbéère owó ìdúnàdúrà fún gbogbo ìdúnàdúrà tí wọ́n bá ṣe, àwọn owó yìí sì máa ń dá lórí iye tí ìdúnàdúrà náà bá jẹ́. Nínú àkọsílẹ̀, ìdá 34% ìbéère ọjà lórí Jumia ni wọ́n parí pẹ̀lú lílo JumiaPay, pẹ̀lú ìwé-àṣẹ rẹ̀, ònka JumiaPay lè lékún gidi gan-an ní àwọn ìdá mẹ́rin tó ń bọ̀. Ètò ìlera lẹ́yẹ ò ṣọkà. Bóyá ohun tó wúnilórí jùlọ nípa àwọn ìdàgbàsókè tí wọ́n sọ nínú àkọsílẹ̀ náà ni ìpinnu Jumia láti wọ àwùjọ ètò ìlera. Pẹ̀lú àjọṣepọ̀ rẹ̀ pẹ̀lú Consultative Group to Assist the Poor, ilé-iṣẹ́ náà ń ṣàyẹ̀wo ìpèsè kan tí yóò fún àwọn aṣàmúlò ní ànfààní sí àwọn onímọ̀ ìṣègùn pẹ̀lú àsaánlẹ̀ owó $1 lóṣooṣù. Wíwò ó ní àdáyanrí, ìgbésẹ̀ tó dára ni eléyìí tí ó sì lè mú Jumia ṣàmúlò àwọn oníbàárà tó ti wà nílẹ̀ àti ohun amáyédẹrùn rẹ̀. Ó tún dúró gẹ́gẹ́ bí alátakọ̀ alágbára fún àwọn ilé-iṣẹ́ àdìdeelẹ̀ elétò ìlera tó ti wà tẹ́lẹ̀. Àjọ tó ń rí sí ètò ìlera lágbàyé (WHO) dámọ́ràn onímọ̀ ìṣègùn 1 fún èèyan 600 ní orílẹ̀-èdè kan, ṣùgbọ́n orílẹ̀-ède Nàìjíríà ní onímọ̀ ìṣègùn 1 fún èèyan 5,000. Síwájú sí i, Ẹgbẹ́ Àwọn Òṣìṣẹ́ Elétò Ìlera lórílẹ̀-ède Nàìjíríà ròyìn pé 35,000 nínú 72,000 àwọn onímọ̀ ìṣègùn tí orúkọ wọn wà ní àkọsílẹ̀ ni wọ́n fi ń ṣiṣẹ́ ṣe ní orílẹ̀-èdè Nàìjíríà, nígbà tí ẹ̀ka ètò aṣètò-ìlera orí ẹ̀rọ ní ilẹ̀ Adúláwọ̀ ni wọ́n ní yóò tó $259 bílíọ̀nù ní ọdún 2030. Bó tilẹ̀ jẹ́ wí pé wọ́n pésè àlàyé díẹ̀ nípa ìgbésẹ̀ náà, títẹ́rí wọ ẹ̀ka tí ó burú gidi gan-an ní ilẹ̀ Adúláwọ̀ tí ò dẹ̀ fi ibìkan súnmọ́ òwo rẹ̀ gangan pè fún àwọn ìbéèrè kọ̀ọ̀kan. Àwọn ilé-iṣẹ́ àdìdeelẹ̀ aṣètò-ìlera orí ẹ̀rọ tí wọ́n ti wà ní orílẹ̀-èdè náà ni CribMD, iWello, àti WellaHealth. Gẹ́gẹ́ bí ilé-iṣẹ́ aládàni, àwọn àkọsílẹ̀ wọn kì í sí ní gbàgede, ṣùgbọ́n nínú ìfọ̀rọ̀wérọ̀ ọdún 2021 pẹ̀lú Techpoint Africa, iWello sọ wí pé òún ní oníbàárà 140, nígbà tí CribMD ń ṣe ìpèsè fún àwọn aláìsàn 2,800 ní ọdún 2021. Aláṣẹ àti Olùdarí WellaHealth náà tún sọ wí pé ilé-iṣẹ́ náà ti ní àwọn aṣàmúlò 10,000 ní ọdún 2017, nígbà tí àwọn ẹgbẹ̀rún ṣì wà lórí ìlà àkójọ orúkọ rẹ̀. Àwọn ilé-iṣẹ́ yìí ò fi bẹ́ẹ̀ ní ìpèse owó púpọ̀ bíi ti Jumia, pẹ̀lú bí ẹ̀ka ètò ìlera ní ilẹ̀ Adúláwọ̀ ṣe ní àkójọ $392 mílíọ̀nù ní ọdún 2021. Síbẹ̀síbẹ̀, àwọn ilé-iṣẹ́ yìí ní láti kojú àdínkù wíwọ orí ẹ̀rọ ayélujára, ìjẹrodò owó oṣù àwọn ẹbí, àti àwọn ìṣesí àṣà láti rí oníbàárà tó ń sanwó. Ní àfikún, Jumia ò ní àwọn akọ́ṣẹ́mọṣẹ́ tó ń ṣiṣẹ́ ní ẹ̀ka ètò ìlera yóó sì nílò láti gba ẹ̀kọ́ ìdàgbàsókè láti jẹ́ kí ẹ̀ka yìí ní àṣeyọrí. Kódà pẹ̀lú ànfààní láti gba àwọn akọ́ṣẹ́mọṣẹ́ tó ní ìrìrí, nǹkan lè má bọ̀ sójú ẹ̀ lẹ́sẹ̀kẹsẹ̀ fún wọn. Ìpínsísọ̀rí ẹ̀ka ètò ìlera jẹ́ ìpèníjà míràn tí àwọn tó ti wà nínú ẹ̀ ń dojúkọ. Fún àpẹrẹ, àwọn ilé ìwòsan tí ò tó ǹkan ni wọ́n ní àkọsílẹ̀ àkósódù díẹ̀ nínú wọn ló sì ń pín àkọsílẹ̀ yìí. Èyí ló sọ ọ́ di pàtàkì pé kí àwọn ilé-iṣẹ́ àdìdeelẹ̀ aṣètò-ìlera orí ẹ̀rọ wá ọ̀nà àbáyọ fún èyí. Ṣíṣe àjọṣepọ̀ fún ètò ìlera tó ń ṣiṣẹ́ Nígbà tí àwọn nǹkan wọ̀nyí lè jẹ́ ìpèníjà fún ìpinnu iṣètò-ìlera orí ẹ̀rọ Jumia, Yomi Kazeem, Olùbánidámọ́ràn Àgbà, Olùbánidámọ́ràn Pàtàkì, gbàgbọ́ wí pé Jumia ní gbogbo ohun tó nílò láti ṣe àṣeyọrí, pàápàá jùlọ tó bá tọ ìlànà àjọṣepọ̀. Nínú ìfọ̀rọ̀wérọ̀ pẹ̀lú Techpoint Africa, ó ní, "Jumia lè ṣẹ̀dá ètò ìlera orí ẹ̀rọ tirẹ̀ nípasẹ̀ àjọṣepọ̀ púpọ̀ láti mú ìrọ̀rùn bá àyẹ̀wò ṣíṣe. Ó tún lè dòwòpọ̀ pẹ̀lú àwọn ilé ìtàjà òògùn, gbáralé ojú òpó ìfiǹkanránṣẹ́ rẹ̀, kó sì so fífi òògùn ránṣẹ́ pọ̀ mọ́ ìpèsè ètò ìlera orí ẹ̀rọ rẹ̀, tí kò ní jẹ́ wí pé àwọn aláìsàn yóò ma bá àwọn onímọ̀ ìṣègùn sọ̀rọ̀ lórí ẹ̀rọ nìkan ṣùgbọ́n tí wọn ó máa gba àwọn òògùn tí wọ́n nílò pẹ̀lú ìrọ̀rùn. Ìgbésẹ̀ yìí ṣe pàtàkì nítorí, nígbẹ́yìn, ìpèsè ànfààní sí ìfojúrinjú jẹ́ ọ̀kan lára ẹ̀ka ètò ìlera. Pẹ̀lú bí ọ̀pọ̀lọpọ̀ àwọn ilé-iṣẹ́ yìí ṣe ń jáde, níní àwọn aṣàmúlò yóò túbọ̀ máa le sí i. Ní pàtàkì, àjọṣepọ̀ pẹ̀lú alàgàta tó ń fúni ní ànfààní sí àwọn aláìsàn lọ́pọ̀ pẹ̀lú ìrọ̀rùn ṣe pàtàkì. Yàtọ̀ sí àwọn ilé-iṣẹ́ aṣètò ìlera orí ẹ̀rọ tó ti wà tẹ́lẹ̀, Jumia ní ìpèsè ìbánifiǹkanránṣẹ́ tó lè ràn-án lọ́wọ́ láti bá a fi òògùn ránṣẹ́ kíákíá yàtọ̀ sí àwọn ilé-iṣẹ́ àdìdeelẹ̀ tí wọ́n ní láti gbáralé alàgàta. Nígbà tí èyí túmọ̀ sí wí pé Jumia le já wọ ọjàa wọn, ó tún ṣe àgbékalẹ̀ ànfààní láti fẹ ìpèsè ètò ìlera lójú sí i ní orílẹ̀-èdè náà nígbà tí wọn ó tùn ṣí ojú òpó ìpawówọlé kan sí i fún Jumia. Àwọn ilé-iṣẹ́ àdìdeelẹ̀ aṣètò-ìlera orí ẹ̀rọ, fún àpẹrẹ, lè pèse iṣẹ́ tó yára tó sì tún tó nípa àjọṣepọ̀ ṣiṣẹ́ pẹ̀lú Jumia. Irú àjọṣepọ̀ bẹ́ẹ̀ tún lè ṣí ojú wọn sí ẹgbẹ̀lẹ́gbẹ̀ àwọn oníbàárà Jumia. Àpẹẹrẹ irú àjọṣepọ̀ bẹ́ẹ̀ ni àjọṣepọ̀ Airtel orílẹ̀-ède Kenya pẹ̀lú MyDawa, ilé ìtajà òògùn orí ẹ̀rọ ayélujára ní orílẹ̀-èdè Kenya tí ó ń fún àwọn oníbàárà Airtel ní ànfààní láti forúkọsílẹ̀ wọ ibùdó ìtàkùn MyDawa láìlo dátà, nígbà tí MyDawa máa pèsè ànfààní láti sanwó fún àwọn ohun-èlò pẹ̀lú Airtel Money. Pẹ̀lú wí pé àjàkálẹ̀ ààrùn COVID-19 ṣe àtìlẹ́yìn fún-un, àwọn ilé-iṣẹ́ àdìdeelẹ̀ aṣètò-ìlera orí ẹ̀rọ ṣì jìnà réré sí pípésè àwọn ohun tí ètò ìlera ní ilẹ̀ Adúláwọ̀ nílò. Síbẹ̀síbẹ̀, àwọn àjọṣepọ̀ bí èyí lè ṣe pàtàkì lọ́jọ́ iwájú.
SeamlessHR, Gates Foundation Ti Ṣe Àgbéjáde Ọ̀nà Àbáyọ Earned Wage Access fún Àwọn Òṣìṣẹ́ ní Orílẹ̀-èdè Nàìjíríà. Ilé-iṣẹ́ onímọ̀ ẹ̀rọ ìsanwọ́ iṣẹ́ àti HR tó ń léwájú nílẹ̀ Adúláwọ̀, SeamlessHR, ní àjọṣepọ̀ pẹ̀lú Bill and Melinda Gates Foundation, gbàlejò àwọn lọ́gàlọ́gà nínú àwọn tó ń gba àwọn òṣìṣẹ́ agbára ní orílẹ̀-èdè Nàìjíríà láìpẹ́ yìí níbi ètò àdáṣe kan láti sọ̀rọ̀ nípa Ìdàgbàsókè ìgbáyégbádùn àwọn òṣìṣẹ́ agbára àti ìmúrasíṣẹ́ nípasẹ̀ ọ̀nà àbáyọ ìmọ̀ ẹ̀rọ, Breeze Payer. Àwọn aláṣẹ láti ilé-iṣẹ́ 7up Bottling Company, Guinness Nigeria, Lafarge Cement, Julius Berger, Bua Cement, UACN àti àwọn tí ó kù kópa nínú sáà ìjírórò wọ́n sì tún kópa nínú ìfọ̀rọ̀jẹ̀wọ̀ọ́ tí àwọn aṣojú Gates Foundation àti àwọn adarí ikọ̀ SeamlessHR léwájú rẹ̀ tí wọ́n ń wá àwọn ọ̀nà àbáyọ onímọ̀ ọ̀tun sí àwọn ìpèníjà ojúẹsẹ̀ tó ń kojú àwọn òṣìṣẹ́ nílẹ̀ Adúláwọ̀, pàápàá jùlọ ṣíṣíṣọ lójú ọ̀nà àbáyọ onímọ̀ ẹ̀rọ fún ìdàgbàsókè ìgbàyègbádùn àwọn òṣìṣẹ́ àti àtìlẹ́yìn iṣẹ́ ṣíṣe. Níbi ìfọ̀rọ̀wérọ̀ náà, SeamlessHR ṣàfihàn Breeze Payer, ohun-èlò tuntun fún àwọn agbanisíṣẹ́ tí yóò jẹ́ àtìlẹ́yìn fún ẹ̀bùn níní láàrín àwọn òṣìṣẹ́ nípasẹ̀ àwọn ọ̀nà àbáyọ bíi Earned Wage Access. Ìkànnì náà fún àwọn tó ń gba àwọn òṣìṣẹ́ agbára síṣẹ́ ní ànfààní láti ṣàmójútó ìwé ìsanwó wọn dáadáa, ṣe àtìlẹ́yìn fún sísan owó oṣù àti owó iṣẹ́, kí wọ́n sì so àwọn òṣìṣẹ́ wọn pọ̀ mọ́ ọjà ìpèsè ìsúná apèsè-ànfààní . Ọ̀nà àbáyọ tó wà lókè ténté tábílì náà fún àwọn òṣìṣẹ́ ní ànfààní sí owó iṣẹ́ẹ wọn ṣíwájú ọjọ́ tí wọn ó gbowó kí wọ́n sì ṣàmójútó àwọn ìṣúná pàjáwírì láìsí ìbéèrè ìwé àti lówó tí ò gani lára. Ní àfikún, ìkànnì náà ń bá àwọn tó ń gbowó iṣẹ́ ṣe àkọsílẹ̀ ẹ̀yáwó wọn, èyí tó lè fún wọn ní ànfààní sí ẹ̀yáwó ńlá pẹ̀lú àkókò púpọ̀ tí yóò sì ṣe àtúnṣe sí ìgbàyè-gbádùn ìṣúná wọn lálapọ̀. Lynn Eisenhart, Igbá Kejì Olùdarí Bill & Melinda Gates Foundation, tó sọ́rọ̀ nípa bí ìgbáyégbádùn àwọn òṣìṣẹ́ ṣe ń lapa lára iṣẹ́ ṣíṣe, sọ wí pé, "Àwọn Òṣìṣẹ́ ni dúkìá tó níye lórí jùlọ tí a ní. Àwọn ènìyàn ń dúro nítorí bí àwọn ilé-iṣẹ́ ṣe ń húwà sí wọ́n àti àwọn ànfààní tí wọ́n ń jẹ̀gbádùn nígbà tí wọ́n dúró. Àwọn òṣìṣẹ́ agbára ní ẹ̀tọ́ sí ìrónilágbára láti ọ̀dọ̀ àwọn olùpèsè ìṣúná àti ìrónilágbára láti ọ̀dọ̀ àwọn ilé-iṣẹ́ wọn kí wọ́n lè máa ṣiṣẹ́ dáadáa sí i. A fẹ́ fún wọn ní ànfààní sí àwọn orísun ìṣúná ní àrọ́wọ́tó wọn nípasẹ̀ ìkànnì Earned Wage Access. Ìdí nìyìí tí a fi darapọ̀ pẹ̀lú SeamlessHR àti àwọn agbanisíṣẹ́, láti ṣàmúlò dátà àwọn òṣìṣẹ́ láti ṣẹ̀dá ọ̀nà àbáyọ alálòpẹ́." Nínú ọ̀rọ rẹ̀, Aláṣẹ àti Olùdarí SeamlessHR, Emmanuel Okeleji, sọ̀rọ̀ nípa ọ̀nà àbáyọ onímọ̀ ẹ̀rọ tí ilé iṣẹ́ náà ṣẹ̀dá láti ṣe àtúnṣe sí iṣẹ́ ilé-iṣẹ́, pàápàá jùlọ àwọn agbanisíṣẹ́ àti àwọn òṣìṣẹ́. Ní ìfẹ̀gbẹ́kẹ̀gbẹ́ pẹ̀lu ìkànnì ìmọ̀ ọ̀tun Earned Wage Access wa, ẹ̀rọ aṣèto owó sísan tó ń pèsè ìrànwọ́ fún àmójútó owó àwọn agbanisíṣẹ́ àti àwọn òṣìṣẹ́ nírọ́rùn, tó sì ń pèsè ànfààní sí ẹ̀yáwó elélèé-kékeré, a tún ti pèse irinṣẹ́ ìmọ̀ ẹ̀rọ kíkún láti tọpa àkókò àti ìwe-orúkọ. Ọ̀nà àbáyọ aláfibọ̀ náà gba ìmísí láti àṣeyọrí ìṣàmúlò rẹ̀ kákàkiri àgbáyé, tó ń rí i dájú pé àwọn òṣìṣẹ́ agbára ṣe àṣeyọrí ní àwùjọ iṣẹ́ fún tẹrú-tọmọ àti alátìlẹ́yìn. Ní àjọṣepọ̀ pẹ̀lú Gates Foundation àti àwọn lọ́gàlọ́gà nínú àwọn tó ń gba àwọn òṣìṣẹ́ agbára a lè kó ipa alálòpẹ́ ní ẹ̀ka ẹ̀bùn ilẹ̀ Adúláwọ̀ yìí." ọ̀jìnnì nípa ìdàgbàsókè ìmọ̀ àwọn òṣìṣẹ́, Ọ̀jọ̀gbọ́n Dapo Adeleye, Adarí Ẹ̀ka-ẹ̀kọ́ Ìdàgbàsókè Ìmọ̀ Àwọn Òṣìṣẹ́ ní Yunifásítì Georgetown, olùdánilẹ́kọ̀ọ́ kókó pàtàkì, ṣe àgbékalẹ̀ ìdánilẹ́kọ̀ọ́ tó yanrantí lórí pàtàkì ìgbàyègbádùn àwọn òṣìṣẹ́ àti àyípadà ìmọ̀ ẹ̀rọ tó ṣe é ṣe láàrín àwọn òṣìṣẹ́ ayé òde òni. "A nílò láti sún ojú ìwòye wa ká sì ṣe àgbéyẹ̀wò àwọn àgbékalẹ̀ nípa iyì àwọn òṣìṣẹ́. Dípò gbígbájúmọ́ àwọn ẹ̀bùn tó dára jùlọ nìkan, a gbọ́dọ̀ mọ̀ wí pé apá kan àwọn òṣìṣẹ́ kún fún àwọn òṣìṣẹ́ agbára tí wọ́n wà ní ìsàlẹ̀ àkàsọ̀. Ìtèsíwájú ìwádìí ti ṣe àpèjúwe ipa pàtàkì tí Earned Wage Access àti ìṣúná tẹrú-tọmọ lórí iṣẹ́ àwọn òṣìṣẹ́. Pẹ̀lú gbígbájúmọ́ ìgbàyè gbádùn wọn àti pípèse irinṣẹ́ tó yẹ fún wọn a lè ṣe ìtúsílẹ̀ agbára tòótọ́ àwọn òṣìṣẹ́ wa kí a sì ní ìdàgbàsókè alálòpẹ́ ní ilé-iṣẹ́ wa.", ó sọ bẹ́ẹ̀. Ìpele kejì ìfọ̀rọ̀wérọ̀ yìí ni yóò wáyé ní orílẹ̀-èdè Kenya pẹ̀lú bí SeamlessHR ṣe ń tẹ̀síwájú láti na ọwọ́jà rẹ̀ àti ipa rẹ̀, ó dúróṣinṣin lórí ìfọkànsìn rẹ̀ láti ró àwọn oníṣòwò nílẹ̀ Adúláwọ̀ lágbára pẹ̀lú àkósódù aṣàyípadà. Nípa SeamlessHR SeamlessHR ni ìwé-ìsanwó tó ń léwájú nílẹ̀ Adúláwọ̀ àti ilé-iṣẹ́ ìmọ̀ ẹ̀rọ, tó gbájúmọ́ ríran àwọn oníṣòwò lọ́wọ́ láti mójútó gbogbo ìgbésíayé HR àti ìwé-ìsanwó wọn láti ibi ìgbanisíṣẹ́ débi ìfẹ̀yìntì pẹ̀lú ọ̀nà àbáyọ ìmọ̀ ẹ̀rọ tó ń léwájú. Pẹ̀lú àwọn ilé-iṣẹ́ alábọ́dé sí àwọn ilé-iṣẹ́ ńláńlá tó tó 1,000 káàkiri àwọn orílẹ̀-èdè 20, ilé-iṣẹ́ náà ní ọ́fíísì ní orílẹ̀-èdè Nàìjíríà, Ghana, Kenya ní àìpẹ́ yìí ó bẹ̀rẹ iṣẹ́ ní orílẹ̀-èdè Botswana. Ilé-iṣẹ́ náà ṣe àkójọ $10 mílíọ̀nù níní ìpele ìpèsè owó Àsetẹ̀léra A láti ṣe ìfirinlẹ̀ ìfẹ̀lójú ajẹmọ́-ilẹ̀ Adúláwọ̀ àti àwọn ohun-èlò alákòónú ìṣúná tí wọn ó ṣe àfihàn àwọn kan nínú rẹ̀ ní àpèjọ yìí. SeamlessHR jẹ́ alájọṣepọ̀ ìmọ̀ ẹ̀rọ pẹ̀lú Bill and Melinda Gates Foundation fún iṣẹ́ àkànṣe àwọn òṣìṣẹ́ agbára ní ilẹ̀ Adúláwọ̀.
Ṣe àgbéjáde ẹ̀bun ayò títaà rẹ̀ pẹ̀lú Ìṣesí Pípẹ́ Ìgbagbára Tuntun Infinix NOTE 30 Fún àwọn tó fẹ́ràn ayò títa lórí ẹ̀rọ alágbèéká, kíkó àwọn ọ̀rẹ́ jọ láti ta ayò ní àwọn àkòrí tó gbajúmọ̀ bíi "Free Fire" or "Arena of Valor" dúró gẹ́gẹ́ bí ọ̀nà kan láti gbọnra nù níbi ìdàmú ojoojúmọ́. Síbẹ̀síbẹ̀, ìṣòro àjọni tó máa ń ṣúyọ nígbà tí bátírì bá tán lórí ẹ̀rọ ìbánisọ̀rọ̀ wọn nígbà tí wọ́n bá ń ta ayò lọ́wọ́ tí wọ́n sì nílò láti gba agbára sórí rẹ̀ kí wọ́n lè tẹ̀síwájú. Èyí máa ń yọrí sí ìṣòro àgbónájù pẹ̀lú àwọn bátírì ẹ̀rọ ìbánisọ̀rọ̀ ojoojúmọ́, tí yóò mú kí ìṣesí ayò títa náà ó mẹ́hẹ nítorí ìrosẹ̀ ago èkíká SoC. Adúpẹ́, Infinix NOTE 30 ti ṣe àtúnṣe sí àdìsọ́kàn yìí pẹ̀lú ìṣesí pípẹ́ ìgbagbára, tí yóò jẹ́ kí àwọn akópa ó gba agbára nígbà tí wọ́n bá ń tayò láì gbọ́ná jù. Pẹ̀lú NOTE 30, àwọn ọ̀ta lè gbádùn ìrírí ayò títa láìsí ìdíwọ́ tí yóò sì rọrùn. Infinix NOTE 30 ṣàfihàn ìṣesí ìgbagbára kíákíá oní wáyà 45W tó wúnilórí, tí yóò pèse wákàtí 1.95 fún ẹ̀mí bátírì ayò títa pẹ̀lú ìgbagbára fún ìṣẹ́jú márùn-ún. Ní àfikún, ó lè gba agbára tó ìdá 75% bátírì 5000mAh náà láàrín ìṣẹ́jú 30. Ìrísí ẹ̀rọ ìbánisọ̀rọ̀ náà tó yátọ̀ gédégbé ni ìmọ̀ ẹ̀rọ pípẹ́ ìgbagbára tí yóò gbé agbára sórí àpótí agbára tààrà nígbà tí ó bá ń gba agbára tó sì ta ayò. Èyí máa ń jẹ́ kí ẹ̀mí bátírì ó gùn, ó ń ṣe àdínkù gbígbó bátírì, ó sì ń pèsè ààbò lásíkò ìgbagbára àti ayò títa. Ní ìṣesí, ìṣesí pípẹ́ ìgbagbára náà jẹ́ irísí NOTE 30 tó já fáfá. Nígbà tí ìpele bátírì náà bá dé tàbí kọjá òdiwọn pípẹ́ ìgbagbára (tó dúró sí 30%) iná agbára náà máa pẹ́ bátírì sílẹ̀, yóó sì lọ tààrà sínú àpótí agbára. Pẹ̀lú ìṣàmúlò pípẹ́ ìgbagbára, ẹ̀rọ ìbánisọ̀rọ̀ náà yóò ní àdínkù ìṣòro ìgbónájù tó máa ń ṣẹlẹ̀ dáadáa lásíkò ìgbagbára àti ayò títa. Nínú àyẹ̀wò tí Infinix Lab ṣe, pípẹ́ ìgbagbára máa ń ṣe àdínkù ìgbóná NOTE 30 pẹ̀lú 2-7°C ní àfiwé ìlànà ìgbagbára ojoojúmọ́. Èyí ń ṣe àtúnṣe sí ìrọ̀run aṣàmúlò, pàápàá jùlọ lásíkò àfikún àsìko ayò títa tàbí ní ìgbà tí ojú ọjọ́ bá gbóná. Lílo pípẹ́ ìgbagbára rọrùn ó sì ṣe é lò nípasẹ̀ ààyè ìtakùrọ̀sọ ayò X-Arena. Àwọn aṣàmúlò lè wọ́ pẹpẹ ẹ̀gbẹ́ síta láti ẹ̀gbẹ́ ọ̀tún tàbí òsi agbàwòrán kí wọ́n sì yan pípẹ́ ìgbagbára. Infinix ní ìfọkànsìn fún pípèse ọ̀pọ̀ òmìnira àti àwọn ìmọ̀ ọ̀tun fún àwọn aṣàmúlò. Pẹ̀lú àwòṣe tuntun náà, àwọn ọ̀ta lè ṣe àtúnṣe sí òdiwọn pípẹ́ ìgbagbára láàrín kíkẹ́ẹ X-Arena sí ẹ̀ẹ̀yàn mẹ́tà: 20%, 30%, tàbí 40%. Èyí fún aṣàmúlò lágbára láti mú bóyá kí iná agbára tó ń wọlé máa gbé agbára lọ sórí àpótí agbára dípò lílọ sórí bátírì nígbà tí bátírì náà bá dé òdiwọ̀n tí wọ́n fẹ́. Fún ìrírí ayò títa tí ò láfiwé, àsetẹ̀léra NOTE 30 ṣàfihàn àdáyanrí ohun-èlò àìrídìmú ayò títa XArena. Tí ínjínì Dar-Link 2.0 jẹ́ awakọ̀ rẹ̀, ó máa fi ọgbọ́n gbé erée CPU àti GPU ti èkíkán Helio G99 pamọ́, láti ṣe àrídájú ayò títa ológeere àti irísí alágbára ní gbogbo ìṣẹ̀le ayò títa. XArena pèsè àwọn ìrísí aṣeélò bíi ìdíwọ́ ìpè àti àtẹ̀jíṣẹ́, pẹ̀lú Àkókò Àjíìnde, tí ó ń fún ọ̀ta ní ìròyìn nípa àkókò àjíìnde nínú ayò, tí yóò fún wọn ní ànfààní láti ṣàmójútó iṣẹ́ wọn dáadáa. Pẹ̀lúpẹ̀lú ẹ, NOTE 30 Pro ń mú ayò títa lọ sí ìpele tó kàn oni amú-ǹkan tutù VC, amóhùn dún gbẹ̀mu JBL ńlá, àti agbàwòran 120Hz ńlá, tó ń ṣe àrídájú ohùn alágbára, títẹ̀ àti ìrírí ìwòran fún àwọn tó fẹ́ràn ayò títa. Bí àsìko ooru ṣe ń bọ̀, Infinix NOTE 30 yóò di ọ̀rẹ kòríkósùn fún àwọn ọ̀ta, tí yóò fún wọn ní àkókò ayò títa láìsí ìdíwọ́ láìsí àdìsọ́kan nípa ìgbọ́nájù. Gbé orí wọnú ayò títa onídùnnú pẹ̀lú àwọn akẹgbẹ́ẹ̀ rẹ yípo ọjọ́ kí o sì kópa nínú ìdùnnú ìrírí ayò títa lọ́pọ̀ yípo àsìko ooru.! Àṣetẹ̀léra Infinix Note 30 lè di rírà ní àwọn ilé ìtàjà tó gbàṣe kákàkiri orílẹ̀-ède Nàìjíríà. Tẹ̀lé Infinix Nigeria lórí ìkànnì ìbánidọ́rẹ̀ẹ́ fún ìròyìn nípa àṣetẹ̀léra Note 30 àti àwọn ìrísí rẹ̀ tó yanilẹ́nu.
Lílo Agbára Àwọn Ọ̀dọ́, Àṣà, àti, Ọrọ̀ ajé Alátinúdá: Kọ́kọ́rọ́ sí Ọjọ́ Iwájú Ilẹ̀ Adúláwọ̀ - Africa Soft Power Wheatbaker, ní Victoria Island, ní ìpínlẹ̀ Ẹ̀kó, gbàlejò àkójọpọ̀ pàtàkì àwọn olórí oníṣọ̀wọ̀ alápọ̀nlé, àwọn àwòkọ́ṣe alátinúdá ilẹ̀ Adúláwọ̀, àwọn aṣòfin, àwọn ọ̀gá nínú àkósódù, àti àwọn oníṣòwò tó ń léwájú láti oríṣiríṣi ẹ̀ka ní ọjọ́ Ẹtì tó kọjá. Pẹ̀lú ìsọ̀kan nínú àfojúsùn kan náà, àwọn ènìyàn tí wọ́n yátọ̀ wọ̀nyí àti àwọn àwọn ọlọ́pọlọ pípé ni wọ́n kórajọ láti wo bí ilẹ̀ Adúláwọ̀ ṣe lè ṣèto ọjọ́ iwájú rẹ̀ pẹ̀lú títú agbára àwọn ọ̀dọ́ rẹ̀ sílẹ̀, àṣà, àti ọrọ̀ ajé alátinúdá. Ètò tí Africa Soft Power ní àjọṣepọ̀ pẹ̀lú Ford Foundation, Open Society Foundations, àti African Women on Board gbékalẹ̀, ètò náà dá lórí àjọṣepọ̀ tó gúnmọ́ láàrín àwọn ìkànnì àkósódù, ṣíṣe àmúlò ìmọ̀ ẹ̀rọ, ìrónilágbára fún àwọn ọ̀dọ́, àti ìṣòwò alátinúdá. "Gẹ́gẹ́ bí orílẹ̀-èdè àti agbọn, ó ṣe pàtàkì láti fi àwọn ọ̀dọ́ àti àwọn obìnrin sí gbogbo ipò asíwájú. Láti #endsars, sí #Congoisbleeding àti àwọn oríṣiríṣi ìṣẹ̀lẹ̀ àwùjọ mìíràn tí agbọn náà ti kojú ní àwọn ọdún ṣẹ́yìn, a ti rí nǹkan tó ṣẹlẹ̀ nígbà tí a ò bá pèsè àfikún àti ètò àbò tó yẹ fún àwọn obìnrin àti àwọn ọ̀dọ́ '' Nkiru Balonwu, Olùdásílẹ̀ àti Adarí Àtinúdá ní Africa Soft Power ló sọ bẹ́ẹ̀. "A máa tẹ̀síwájú láti máa ṣe àwọn àpérò yìí, tí a ó ma tan ìmọ́lẹ̀ sí àwọn ànfààní púpọ̀ tí Africa soft power, tí ó fìdí múlẹ̀ nínú àsa rẹ̀ tó lágbára àti iye àwọn ọ̀dọ́, ń pèsè fún ìdàgbàsókè. Bó tilẹ̀ jẹ́ wí pé wíwá àwọn ìkànnì àkósódù àti ìtẹ̀síwájú ìmọ̀ ẹ̀rọ ń pèsè ààyè fún àwọn ọ̀dọ́ nílẹ̀ Adúláwọ̀ láti fi ẹ̀bun wọn hàn, ṣe àgbékalẹ̀ àròsọ tiwọn, kí wọ́n sì ṣe àgbékalẹ̀ àṣeyọrí iṣẹ́ káàkiri gbogbo ẹ̀ka, a ṣì ní àfọkànsì láti tèsíwájú ìfọ̀rọ̀wérọ̀ tí yóò ran agbọn náà lọ́wọ́ láti lo Ìdàgbàsókè ẹ̀bùn yìí, ” Nkiru ṣàfikún rẹ̀. Kódà bí ẹ̀ka àtinúdá àti ìmọ̀ ṣe ń pèsè ànfààní lọ́pọ̀lọpọ̀ fún àwọn ọ̀dọ́ ilẹ̀ Adúláwọ̀, ìdúkokò ṣì wà níta níbẹ̀yẹn - èyí tó sì ga jù lórí àkọsílẹ̀ náà àìsí ètò ààbò. Ètò ààbò jẹ́ ìṣòro ẹlẹ́kanjẹ̀ka tí ó ń ṣe àkóbá fún gbogbo ǹkan láti orí àwọn ẹ̀tọ ọmọnìyàn, ìgbéáyé ìrọ̀rùn, òwò, oríire, òmìnira láti rìn kiri, ànfààní sí ètò-ẹ̀kọ́, ìdọ́gba lákọ lábo, abbl. Àìsí ètò ààbò jẹ́ ọ̀kan lára àwọn ǹkan tó ń dènà ìmọ̀ ọ̀tun àti ìdàgbàsókè ọrọ̀ ajé ní ọ̀pọ̀lọpọ̀ agbègbè ní agbọn náà. Ètò náà tún ní àpérò ìgbìmọ̀, tí Folashade Anozie, Olùdásílẹ̀ & Aláṣẹ àti Olùdarí, Nonconform Productions ṣàkóso rẹ̀. Àwọn ìgbìmọ̀ àti àwọn akọ́ṣẹ́mọṣẹ́ tí wọ́n ṣe àpérò náà ni; Njideka Agbo, Olùdásílẹ̀ & Aláṣẹ àti Olùdarí Glann Media Consult & Olóòtú Tẹ́lẹ̀ fún, Guardian Life Magazine; Hon. Akintunde Oyebode, Kọmíṣánà fún Ìdàgbàsókè Ìṣúná & Ọrọ̀ ajé, ní Ìpínlẹ̀ Ekiti; Dr Seun Fakorede, Kọmíṣánà fún Ọ̀dọ́ àti Eré Ìdárayá, ní Ìpínlẹ̀ Oyo àti Adaora Ikenze, Olùdarí, Public Policy, Anglophone West Africa at Meta "Ẹ ò lè yanjú ìṣòro ètò ààbò níbi tí kò sí òtítọ́ àti ìdájọ́” Hon Akintunde Oyebode, Kọmíṣánà fún Ìdàgbàsókè Ìṣúná & Ọrọ̀ ajé, ní Ìpínlẹ̀ Ekiti ló sọ bẹ́ẹ̀. Ọ̀pà kú ìtẹ̀lẹ̀ ńlá fún ìwà ọ̀daràn ni àìsí ìjìyà, ìdí nìyìí tí ẹ ó fi rí i pé ní àwùjọ tí kò bá sí ìjìyà, àwọn ènìyàn á máa sún lọ síbi ìwà ọ̀daràn. “Ìpènijà ètò ààbò ní orílẹ̀-èdè Nàìjíríà jẹ́ ìṣòro tó ní ẹ̀ka púpọ̀, ní àwọn apá ibìkan ní orílẹ̀-èdè náà, ìjínigbé ń ṣẹlẹ̀ gidi gan níbẹ̀, ní àwọn apá ibòmíràn, ìṣòro oògun olóró wà níbẹ̀, ṣùgbọ́n ní àárín gbùngbùn gbogbo rẹ̀ ni gbígbà lódodo wí pé agbára orílẹ̀-èdè ti ń dínkù fún ìgbà díẹ̀ ó sì ti dé ibi tí kò ní agbára mọ́ láti fèsì sí àwọn ìṣòro àwùjọ” Akintunde sọ bẹ́ẹ̀. Pẹ̀lú bí ìdá 60% iye àwọn ènìyàn ní ilẹ̀ Adúláwọ̀ tó wà lábẹ́ ọdún 25, agbọn náà dúró pẹ̀lú ìwúrí gẹ́gẹ́ bíi èyí kó kéré jùlọ ní gbogbo àgbánlá ayé. Ní ọdún 2050, àsọtẹ́lẹ̀ wà pé iye àwọn ènìyàn rẹ̀ yóò di ìlọ́po, tí yóò fi ìjẹròkè iye àwọn ọ̀dọ́ yìí gẹ́gẹ́ bíi ànfààní tó tóbi jùlọ fún ìdàgbàsókè, ìmọ̀ ọ̀tun, àti ìdàgbàsókè alálòpẹ́. Njideka Agbo, Olùdásílẹ̀ àti Aláṣẹ àti Olùdarí Glann Media Consult & Olóòtú Tẹ́lẹ̀, Guardian Life Magazine, sọ wí pé àìsí ètò ààbò àti ìdásí ni ó fa kíkúrò lórílẹ̀ èdè àwọn akọ́ṣẹ́mọṣẹ́ ní Nàìjíríà àti àwọn apá kan nílẹ̀ Adúláwọ̀. "Ní ìgbà kan, inú àwọn ènìyàn máa ń dùn láti padà wá sí orílẹ̀-èdè Nàìjíríà, ṣùgbọ́ gbogbo ìyẹn ti yí padà. Ní ọdún 2018, àwa ni ẹgbẹ́ 4 tó tóbi jùlọ tó ń wá ààbò ní ilẹ̀ Awujọ Ilẹ̀ Europe, nítorí ọ̀pọ̀lọpọ̀ àwọn ènìyàn ni wọ́n túnbọ̀ ń kó jáde láti wá ibi ilẹ̀ gbé lọ́rà, ọ̀pọ̀lọpọ̀ ànfààní àti ètò ààbò tó dára. Ìpele ìfẹ́ orílẹ̀-èdè tí àwọn ọ̀dọ́ fi hàn sí orílẹ̀-èdè wọn ní ṣe ìpele kóríyá tí wọ́n bá gbà láti ọ̀dọ̀ ìjọba, papọ̀ pẹ̀lú ètò ààbò àti ìdásí tí orílẹ̀-èdè náà bá pèsè fún wọn, Ó fi kún-un. Mímójútó Ọjọ́ Iwájú: Agbára Àwọn Ọ̀dọ́, Àṣà àti Ọrọ̀ Ajé Alátinúdá jẹ́ ìkànnì tó ṣe pàtàkì fún àwọn alẹ́nulọ́rọ̀ nínú ìjọba àti ohùn àwọn ọ̀dọ́ káàkiri oríṣiríṣi ẹ̀ka láti bá ara wọn sọ̀rọ̀. Gẹ́gẹ́ bí àwọn alẹ́nulọ́rọ̀ lágbàyé ṣe ń ṣe àtìlẹ́yìn fún àlá ilẹ̀ Adúláwọ̀, ó ṣe pàtàkì láti mọ rírì ipa pàtàkì tí agbára àwọn ọ̀dọ́ àti ọrọ̀ ajé alátinúdá ń kó nínú àgbékalẹ̀ agbọn tó láámìlaaka.
Cloudax Ṣe Ìfilọ́lẹ̀ Ìkànnì Irọ̀-sí-irọ̀ láti Bá Ìfẹ́ àti Ìbéèrè fún Owó Àkósódù tó ń Gókè Si ní Orílẹ̀-èdè Nàìjíríà Dọ́gba Pẹ̀lú bí orílẹ̀-èdè Nàìjíríà ṣe ń yọrí sókè tayọ àlékún ìfẹ́ àti gbígba owó àjósódù wọlé ní ilẹ̀ Adúláwọ̀, Cloudax, àwùjọ ìmọ̀ ọ̀tun onímọ̀-ẹ̀rọ tí wọ́n gbékalẹ̀ fún gbogbo àwọn olùṣẹ̀dá ètò amúlùdùn àti àwùjọ, ń ṣe ìfilọ́lẹ̀ ohun èlò ìmúṣiṣẹ́ P2P App àti ibùdó ìtàkùn kí àwọn ọmọ ilẹ̀ Adúláwọ̀ káábọ̀ sí àwùjọ owó àkósódù, ìbádọ́gba pẹ̀lú àlékún ìlò àti ìbéèrè fún látọ̀dọ̀ àwọn olùṣàmúlò fún ìgbà àkọ́kọ́ àti àwọn tó ti lò ó gidi gan. Nígbà tí ó ń sọ̀rọ̀ nípa ìjẹròkè ìfẹ́ àwọn ọmọ orílẹ̀-èdè Nàìjíríà nínú àwùjọ owó àkósódù, Aláṣẹ àti Olùdarí Cloudax, Olumuyiwa A, sọ wí pé “mo rò wí pé gbígba owó àkósódù wọlé kíákíá ní ilẹ̀ Adúláwọ̀ ló wáyé látara ìṣòro tí àwọn ọ̀dọ́ nílẹ̀ Adúláwọ̀ ń dojúkọ níbi ṣíṣe àwọn iṣẹ́ ìṣúná tí ò aláìláálà nígbà tí wọ́n ń gbé tí wọ́n sì ń ṣiṣẹ́ ní àwùjọ àgbáyé orí ẹ̀rọ tí ayé ti dì báyìí. Àwọn owó àkósódù ti di ọ̀nà tó rọrùn jùlọ láti ṣe ìdúnàdúrà ìṣúná ó sì jẹ́ ìwúrí pé ọ̀pọ̀lọpọ̀ ìjọba ní ilẹ̀ Adúláwọ̀ ń ṣe àgbékalẹ̀ àbí ti wà lójú ọ̀na ṣíṣe àgbékalẹ̀ òfin tí ó ń ṣe ìgbélárugẹ fún lílo àwọn owó àkósódù ní agbègbe wọn.” Àkọsílẹ̀ ọdún 2022 láti ọwọ́ Chainalysis fi hàn pé àwọn àpamọ́ pàṣípáárọ̀ P2P fún ìdá 6% àpapọ̀ gbogbo ìdúnàdúrà owó àkósódù ní ilẹ̀ Adúláwọ̀, ju ìlọ́po méjì ìpín agbègbè tó súnmọ́ ọ jùlọ, Àárín Gbùngbùn àti Gúúsù Asia àti Oceania. Èyí ń ṣe àfihàn ìdí fún àwọn tó ń pèse káràkátà owó àkósódù láti ṣe àgbékalẹ̀ afárá láàrín web3 àti àwọn àwùjọ owó bébà ní ilẹ̀ Adúláwọ̀. Ó tẹ̀síwájú láti sọ wí pé “Inú wa dùn láti ṣe àfihàn ìkànnì P2P wa, tí yóò dí àlàfo láàrín àwọn tó nífẹ̀ owó àkósódù àti àwọn tí wọ́n ń lò ó dáadáa ní orilẹ̀-ède Nàìjíríà. Èròngbà wa ni láti ró àwọn ènìyàn lágbára pẹ̀lú ọ̀nà àbáyọ tó rọrùn tó sì rọjú fún ìdúnàdúrà owó àkósódù. Pẹ̀lú bí ààbò ohun-ìní ṣe jẹ́ ẹ̀dun ọkàn ọ̀pọ̀lọpọ̀ àwọn aṣàmúlò tó gajù, CloudP2P fún wa ní ìrírí oníbàárà tó dára jùlọ pẹ̀lú ojú ọjà rẹ̀ tó ní ètò ààbò tó nípọn tó sì rọrùn láti lò fún aṣàmúlò fún rírà, títà àti pípáárọ̀ owó àkósódù kíákíá pẹ̀lú ìrọ̀rùn.” Ìkànnì Cloudp2p ní ọ̀pọ̀lọpọ̀ ìrísí pàtàkì tó yà á sọ́tọ̀ sí àwọn ọ̀nà àbáyọ P2P tó ti wà tẹ́lẹ̀ ní ojú ọjà. Àkọ́kọ́, ó ń pèsè àwùjọ aláábò tó sì ṣe é gbọ́kànlé fún àwọn aṣàmúlò láti rà, tà, àti láti ṣe pàṣípáárọ̀ àwọn owó àkósódù tààrà pẹ̀lú ara wọn, tó ń ṣe àyọkúrò ìnílò àwọn alárinnà. Èyí kò ní ṣe àdínkù owó ìdúnàdúrà nìkan yóò tún jẹ́ kí àkókò ìdúnàdúrà ó yára sí i. Cloudax ní oríṣiríṣi ohun èlò mìíràn ní ìdàgbàsókè, tó fi mọ́ ilé ìtàjà aládìnkù owó àti àtìlẹ́yìn àpamọ́wọ́ ohun amáyédẹrùn. Tẹ línkì https://app.cloudp2p.io/auth/signup?referralCode=HARRD55E láti bẹ̀rẹ̀ ìrìnàjò owó àkósódù rẹ̀ pẹ̀lú CloudP2P.
PATRICIA Technologies Limited Dòwòpọ̀ Pẹ̀lu DEIMOS Security Lati Dáábòbo Ohun-ìní Àwọn Oníbàárà Patricia Technologies Limited ti wọ àjọṣepọ̀ pẹ̀lú Deimos Cloud Security. Àjọṣepọ̀ yìí ń gbérò láti mú àyípadà bá ọ̀nà tí àwọn ilé-iṣẹ́ owó àkósódù gbà láti dáàbò bo ohun-ìní àwọn oníbàárà rẹ̀ àti láti ṣe àtìlẹ́yìn fún àwọn ìlànà ètò ààbò. Pẹ̀lú àlékún iye ewu orí ẹ̀rọ ayélujára àti jíjí dátà kó káàkiri àgbáyé, dídáábò bo àwọn ohun ìní olówó iyebíye àwọn oníbàárà ti di kàánpá fún àwọn oníṣòwò. Patricia ní àfọkànsìn kíkún láti ṣe àṣeyọrí iṣẹ́ yìí nípasẹ̀ àjọṣepọ̀ rẹ̀ pẹ̀lú Deimos Cloud Security. Pẹ̀lú ìfọwọ́sowọ́pọ̀ yìí, Patricia ti gbé ìgbésẹ̀ pàtàkì láti rí i dájú pé ààbò tó nípọn wà fún àwọn oníbàárà rẹ̀. Deimos máa ṣe àgbékalẹ̀ ìmọ̀ akọ́ṣẹ́mọṣẹ́ àti ìmọ̀ ẹ̀rọ tó ń léwájú, tí yóò ró àwọn ètò ààbò wa tó wà nílẹ̀ tẹ́lẹ̀ lávbára tí yóò sì pèsè gàgá tí kò ṣe é wọ̀ tàko àwọn ìdúkokò tó ṣe é ṣe kó wáyé. Àwọn oníbàárà lè fi ẹ̀dọ̀ lórí òróònro báyìí, tí wọ́n mọ̀ wí pé ohun ìní wọn wà ní ibi tó pamọ́. Àjọṣepọ̀ yìí ṣe àfihàn ìfarasìn Patricia sí ìmọ̀ ọ̀tun àti pípèsè iṣẹ́ tí kò láfiwé fún àwọn oníbàárà wa àtàtà. Nígbà tí ó ń sọ̀rọ̀ lórí àjọṣepọ̀ náà, Olùdásílẹ̀ Patricia tó sì tún jẹ́ Aláṣẹ Àgbà, Hanu Fejiro, sọ wí pé, “A mọ̀ a sì ní àfọkàsìn láti dáàbò bo àwọn àkọsílẹ̀ tó jẹ́ ẹlẹgẹ́ à sì ń ṣe ìgbìyànjú ní gbogbo ìgbà láti bọ́ lọ́wọ́ àwọn adúkokò mọ́ni lórí ẹ̀rọ ayélujára. Pẹ̀lú Deimos gẹ́gẹ́ bíi alájọṣepọ̀ nínú ìlànà iṣẹ́, a ní ìdánilójú pé a lè ní ká sì tún tayọ ìpele ètò ààbò tó ga jùlọ”. Aláṣẹ Àgbà fún Deimos, Andrew Mori sọ èro rẹ̀ lórí àjọṣepọ̀ náà, “Gẹ́gẹ́ Bíi Alájọṣepọ̀ Patricia Lórí Àkójọpọ̀ Orísun Ìmọ Kọ̀mpútà, a ní àfọkàsìn láti ṣàmúlò ìṣesí tó bá ẹ̀ka náà dọ́gba fún ààbò àkójọpọ̀ orísun ìmọ kọ̀mpútà àti ohun amáyédẹrùn. Deimos máa ṣe àgbékalẹ̀ ìlànà ètò ààbò tó rú gọ́gọ́ àti ìmọ̀ akọ́ṣẹ́mọṣẹ́ ìmọ̀ ẹ̀rọ fún ohun amáyédẹrùn àkójọpọ̀ orísun ìmọ kọ̀mpútà Patricia àti àwùjọ ohun èlò ìmúṣiṣẹ́. Lápapọ̀, a lè ṣe ìgbélárugẹ ètò ààbò tó jẹ́ ojúlówó, láti rí i dájú pé ohun ìní àwọn oníbàárà Patricia ní gàgá tako èyíkéyìí ewu tó ṣe é ṣe”. Àjọṣepọ̀ yìí sàmì ìgbà ọ̀tun fún Ilé-iṣẹ́ méjèèjì bí a ṣe ń fojúsọ́nà fún àjọṣepọ̀ aláṣeyọrí tí yóò mú àyípadà bá ètò ààbò ní àkókò àkósódù.
Ike ìgbowó dọ́là orí ẹ̀rọ ayélujára lè bá ọ sanwó fún ìdúnàdúrà ilẹ̀ òkèèrè láti orílẹ̀-ède Nàìjíríà Lásíkò ìsinmi, mo gba ike ìgbowó nígbà tó ti jẹ́ wí pé ọjọ́ díẹ̀ ló kù kí ti tẹ́lẹ̀ ó dẹbu. Ṣùgbọ́n rírọ́pò rẹ̀ wá pẹ̀lú àwọn ìpèníjà díẹ̀ kan. Níbi tí mo ti ń san àsaánlẹ̀ owó ilẹ̀ òkèèrè tẹ́lẹ̀ bíi YouTube pẹ̀lú rẹ̀, ní báyìí mò ń kojú ìṣòro. Ní Ọjọ́bọ̀, 5 oṣù Ṣẹẹrẹ, ọdún 2023, Ilé Ìfowópamọ́ Zenith fi tó àwọn oníbàárà rẹ̀ létí pé àwọn yóò dá níná owó gbígbà lórí ike ìgbowó ilẹ̀ òkèèrè dúró, ìdúnàdúrà lórí ibùdó ìtàkùn, àti ìdúnàdúrà ẹ̀rọ ìsanwó ọjà tí wọ́n so pọ̀ mọ́ ike ìgbowó náírà rẹ̀ láti ọjọ́ Ajẹ́, 9 oṣù Ṣẹẹrẹ, ọdún 2023. Láti ṣe bẹ́ẹ̀, ó ti darapọ̀ mọ́ àkójọpọ̀ àwọn ilé ìfowópamọ́ orílẹ̀-ède Nàìjíríà tí wọ́n ti bẹ́gi dí ìdúnàdúrà ilẹ̀ òkèèrè pẹ̀lu lílo ike ìgbowó náírà. Láti ọdún 2022, ọ̀pọ̀ àwọn ilé ìfowópamọ́ nílẹ̀ Nàìjíríà ni wọ́n ti ṣe àdínkù gbèdéke ìdúnàdúrà ilẹ̀ òkèèrè tàbí gbé e tìpa pátápátá pẹ̀lu bí CBN ṣe ń gbìyànjú láti kápá ọ̀wọ́ngógó nǹkan tó ń lọ sókè ní orílẹ̀-èdè náà. Ṣùgbọ́n àfidípò, pàálàá jùlọ àwọn ike ìgbowó dọ́là orí ẹ̀rọ ayélujára ti jáde, pẹ̀lú bí ọ̀pọ̀lọpọ̀ àwọn ọmọ orílẹ̀-èdè Nàìjíríà ṣe nílò àwọn ọ̀nà láti sanwọ́ fún ìdúnàdúrà ilẹ̀ òkèèrè. Èyí ni díẹ̀ nínú àwọn ọ̀nà míràn wọ̀nyí. Ẹ̀kọ̀: Gbogbo àwọn ìlànà tó wà nínú àkójọpọ̀ yìí ni wọ́n jẹ́ àbá wọn ò sì dúró gẹ́gẹ́ bi ìfọwọ́sí. Rí i dájú pé o ṣe ìwádìí rẹ kí o tó lo èyíkéyìí nínú wọn. Payday Ní ọdún 2021, Ilé iṣẹ́ adìdeélẹ̀ ìsúná onímọ̀ ẹ̀rọ, Payday, kéde pé òún ti parí ìpele owó ìdókówò fún ilé-iṣẹ́ àdìdeelẹ̀ oní $1 mílíọ̀nù ní oṣù díẹ̀ lẹ́yìn tí ó bẹ̀rẹ iṣẹ́. Ilé iṣẹ́ adìdeélẹ̀ alárà gbàyídá Ajẹmọ́-Ilẹ̀ Adúláwọ̀ náà ń pèsè ọ̀nà fún àwọn ọmọ ilẹ̀ Adúláwọ̀ nínú àti ní ìta ẹkùn náà láti fi owó ránṣẹ́ àti láti gba owó. Pẹ̀lu pípésè àpò àṣùwọn orí ẹ̀rọ ayélujára tó wà ní àwọn orílẹ̀-èdè bíi United Kingdom àti United States, àwọn aṣàmúlò rẹ̀ lè gba owó bí àwọn ọmọ onílù, tí kò ní ṣe pẹ̀lú ààyè tí wọ́n wà. Àwọn aṣàmúlò tún lè ṣẹ̀dá ike ìgbowó dọ́là orí ẹ̀rọ ayélujára tí yóò fún wọn ní ànfààní láti ra nǹkan tó tó $25,000 lóṣooṣù. Ọ̀fẹ́ ni gbígba ike ìgbowó náà, ṣùgbọ́n àwọn aṣàmúlò gbọ́dọ̀ gba ìjẹ́rìsí. Changera Gẹ́gẹ́ bí Ilé Ìfowópamọ́ Àpapọ̀ Ilè Nàìjíríà (CBN) ti fi gbèdéke sí iye tí àwọn ọmọ orílẹ̀-èdè Nàìjíríà lè ṣe ìdúnàdúrà, ọ̀pọ̀lọpọ̀ dojú kọ owó àkósódù láti lè jẹ́ kí wọ́n pẹ́ àwọn ìdènà yìí kọjá. Ilé iṣẹ́ adìdeélẹ̀ owó àkósódù, Bitmama ṣe àgbékalẹ̀ Changera ní ọdún 2021 fún ànfààní yìí. Pípèse ike ìgbowó dọ́là orí ẹ̀rọ ayélujára, àwọn aṣàmúlò Changera lè san owó lórí ẹ̀rọ ayélujára pẹ̀lú ike ìgbowó náà. Àwọn àwòmọ́ mìí la ti rí fífi owó ránṣẹ́, ìpààrọ̀ owó, àti àpò ilé ìfowópamọ́ orí ẹ̀rọ ayélujára. Yàtọ̀ sí àwọn mìíràn tó wà lórí àtò yìí, Changera ń ṣe àmúlò àwòṣe okòwò ọ̀fẹ́ nìrẹsì ẹran lowó fún àwọn ike ìgbowó rẹ̀. Àwọn aṣàmúlò lè yan ìpèsè ọ̀fẹ́, ìpèsè agbaṣẹ́ṣe fún $50 lọ́dọọdún, àti ìpèsè àsanlé fún $100 lọ́dọọdún. Àwọn aṣàmúlò tí wọ́n wà lórí ìpèsè ọ̀fẹ́ lè ṣẹ̀dá ike ìgbowó orí ẹ̀rọ ayélujára ṣugbọn ṣíṣẹ̀da àpò àṣùwọn orí ẹ̀rọ ayélujára fún USD, GBP, CAD, tàbí EUR wà fún àwọn aṣàmúlò tí wọ́n wà lórí ìpèsè agbaṣẹ́ṣe tàbí àsanlé. Chipper Cash Chipper Cash jẹ́ ọ̀kan nínú àwọn ẹṣin oníwo kan díẹ̀ ní ilẹ̀ Adúláwọ̀ wọ́n sì dá a sílẹ̀ ní ọdún 2014 láti ọwọ́ Ham Serunjogi àti Maijid Moujaled. Chipper Cash ń pésè ike ìgbowó dọ́là orí ẹ̀rọ ayélujára tí àwọn aṣàmúlò lè lò nígbà tí wọ́n bá ń ra nǹkan lórí àwọn ìkànnì bíi Amazon tàbí nígbà tí wọ́n bá ń sanwó fún àsaánlẹ̀ owó ilẹ̀ òkèèrè. Gbígba ike ìgbowó orí ẹ̀rọ ayélujára kọ́kọ́ gba kí o ní àkántì Chipper Cash. Wà á sì nílò láti pèse ìwé ìdánimọ̀, bíi ìwé ìrìnnà ilẹ̀ òkèèrè tàbí káádì ìdánimọ̀ àpapọ̀. Geepay Láti bíi ọdún márùn-ún sẹ́yìn, àlékún ti wà nínú àwọn ọmọ orílẹ̀-èdè Nàìjíríà tí wọ́n ń gbé ní orílẹ̀-ède Nàìjíríà tí wọ́n sì ń ṣiṣẹ́ fún àwọn ilé iṣẹ́ tí wọ́n wà ní ìta ẹkùn náà. Ṣùgbọ́n bí ó ti ṣe di ìrọ̀run láti rí àwọn iṣẹ́ yìí tó, gbígba owó iṣẹ́ ò tí ì fi bẹ́ẹ̀ lọ tààrà. Pẹ̀lú bí àlékún ṣe wà nínú àwọn ọ̀nà láti gba owó wọlé láti ìta ẹkùn náà, ìyẹn ṣì jẹ́ ìpèníjà. Geegpay jẹ́ ohun èlo Raenest tí wọ́n ṣe fún àwọn òṣìṣẹ́ agbaṣẹ́ṣe ní ilẹ̀ Adúláwọ̀. Lílo Geegpay, àwọn òṣìṣẹ́ agbaṣẹ́ṣe lè gba owó kí wọ́n sì ṣèto àwọn ìwe ọjà. Wọ́n sì tún gba àpò àṣùwọn USD àti ike ìgbowó dọ́là orí ẹ̀rọ ayélujára. Gbígba ike ìgbowó dọ́là orí ẹ̀rọ ayélujára yóò gba $2 èyí sì lè wáyé lẹ́yìn tí aṣàmúlò bá ti parí gbogbo ìforúkọsílẹ̀ wọlé àti ìgbésẹ̀ ìjẹ́rìsí. Wà á nílò láti pèsè àwọn àlàyé bíi lẹ́tà ìgbanisíṣẹ́ẹ̀ rẹ, iṣẹ́ ìṣe, àlàyé nípa agbanisíṣẹ́, ẹ̀rí àdírẹ́ẹ̀sì, àti ìdánimọ̀, torí náà rí i dájú pé o ní wọn dání. Ilé iṣẹ́ adìdeélẹ̀ lórílẹ̀ èdè Nàìjíríà, Raenest, fẹ́ ran àwọn ọmọ ilẹ̀ Adúláwọ̀ lọ́wọ́ láti rí iṣẹ́ kí wọ́n sì gba owó níbikíbi. ALAT Tí wọ́n máa ń tọ́ka sí gẹ́gẹ́ bí ilé ìfowópamọ́ àkósódù kíkún àkọ́kọ́ ní orílẹ̀-èdè Nàìjíríà, ALAT jẹ́ ẹ̀ka ìsúná onímọ̀ ẹ̀rọ ti Ilé Ìfowópamọ́ Wema. Ilé iṣẹ́ náà tí wọ́n dásílẹ̀ ní ọdún 2017, ALAT ń pèsè ìrírí ìfowópamọ́ àkósódù kíkún fún àwọn oníbàárà rẹ̀ tó lé ní 700,000. Àwọn aṣàmúlò tí wọ́n wà lórí ALAT lè ṣẹ̀dá àkántì tuntun láàrín ìṣẹ́jú márùn-ún dín, tí yóò fún wọn ní ànfààní sí ẹ̀yáwó àti ìkànnì ìfowópamọ́ adáṣiṣẹ́. Ó tún pésè oríṣiríṣi ike ìgbowó tó ń ṣe ìrànwọ́ fún owó sísan lábẹ́lé àti nílẹ̀ òkèèrè. Ike ẹ̀yáwó dọ́là rẹ̀ àti ike ìgbowó dọ́là orí ẹ̀rọ ayélujára rẹ̀ ń ran àwọn aṣàmúlò rẹ̀ lọ́wọ́ láti sanwó fún àsaánlẹ̀ owó, tó fi mọ́ YouTube nígbà tí wọ́n bá ń sanwó fún iṣẹ́ lórí àwọn ibùdó ìtàkùn ilẹ̀ òkèèrè. Eversend Eversend ti pèsè ike ìgbowó orí ẹ̀rọ ayélujára fún àwọn aṣàmúlò rẹ̀ láti ọdún 2020, tí ó ń fún wọn ní ànfààní láti sanwó fún àwọn iṣẹ́ lórí àwọn ìkànnì bíi Aliexpress, Amazon Prime, Spotify, Skillshare, àti Namecheap. Ọ̀fẹ́ ni ṣíṣẹ̀da ike ìgbowó orí ẹ̀rọ ayélujára lórí Eversend, ṣùgbọ́n àwọn aṣàmúlò máa ń san $1 owó àtúnṣe lóṣooṣù. Wọ́n tún nílò láti fi owó sórí ike ìgbowó náà pẹ̀lú $1, nígbà tí wọ́n tún lè ṣẹ̀dá ọ̀pọ̀lọpọ̀ ike ìgbowó. Ike ìgbowó orí ẹ̀rọ ayélujára Eversend ṣe é fowó sí pẹ̀lú lílo ìfowóránṣẹ́ ilé ìfowópamọ́, ètò owó alágbèéká orí ayélujára, tàbí ike ìgbowó/ẹ̀yáwó. Ṣé o máa ń ṣe ìdúnàdúrà ilẹ̀ òkèèrè lẹ́kọ̀ọ̀kan? Ìlànà owó sísan wo lò ń lò? Sọ fún wa ní ẹ̀ka àríwísí.
Wọ́n ṣe ìfilọ́lẹ̀ Global Tech Africa ní àjọṣepọ̀ pẹ̀lú NITDA àti Ófísì Àpapọ̀ Orílẹ̀-èdè U.S., ní ìpínlẹ̀ Èkó. Abuja – Global Tech Africa (GTA), àgbékalẹ̀ Future Map Foundation tí Ascend Studios Foundation ṣe lọ́jọ̀ tí wọ́n sì ṣàmúlọ̀ rẹ̀; àti ní àjọṣepọ̀ pẹ̀lú Àjọ Tó Ń Rí Sí Ìròyìn Onímọ̀ Ẹ̀rọ Àpapọ̀ (NITDA) àti Ófísì Àpapọ̀ Orílẹ̀-èdè U.S., ní ìpínlẹ̀ Èkó ni wọ́n ṣe ìfilọ́lẹ̀ rẹ̀ ní orílẹ̀-ède Nàìjíríà. Àpèjọ náà ni wọ́n ṣe lọ́jọ̀ láti kó àwọn alẹ́nulọ́rọ̀ nínú ìmọ̀ ẹ̀rọ nílẹ̀ Adúláwọ̀ àti nílẹ̀ òkèèrè jọ, láti ṣí àwọn ànfààní ìdàgbàsókè, àti láti ṣe àgbékalẹ̀ àwùjọ ìmọ̀ ẹ̀rọ nílẹ̀ Adúláwọ̀. Àwọn alájọṣepọ̀ mìíràn ni Business Sweden, Venture Garden Group, RivExcel Health, àti àwọn Òmìrán Nínú Ìmọ̀ Ẹ̀rọ mìíràn káàkiri àgbáyé. Ilẹ̀ Adúláwọ̀ ti dúró láti kó ipa pàtàkì ní àwùjọ ìmọ̀ ẹ̀rọ lágbàyé, pípèse ìmọ̀ ọ̀tun, ẹ̀bùn, àti àwọn ànfààní ọjà tuntun ní àwọn agbègbè bíi ìmọ̀ ẹ̀rọ alágbèká, ìṣòwò orí ayélujára, ìṣúná onímọ̀-ẹ̀rọ, iṣẹ́ àgbẹ̀ onímọ̀-ẹ̀rọ, àti ọrọ̀ ajé àkósódù. Olùdarí Àpapọ̀ fún NITDA, Inuwa Kashifu Abdullahi tẹnu mọ́ àwọn ànfààní tí GTA lè mú wá sí ilẹ̀ Adúláwọ̀ pẹ̀lú bí orílẹ̀-èdè Nàìjíríà ṣe lè kó ipa pàtàkì láti darí ìdàgbàsókè àwùjọ ìmọ̀ ẹ̀rọ nílẹ̀ Adúláwọ̀ “agbára ìmọ̀ ẹ̀rọ orílẹ̀-ède Nàìjíríà ń rú èéfín ìmọ̀ ọ̀tun tí yóò tan ìmọ́lẹ̀ sí ojú ọ̀nà ilẹ̀ Adúláwọ̀ lọ sí ọjọ́ iwájú àkósódù aláṣeyọrí, tí yóò ṣe àtìlẹ́yìn fún ìpèsè iṣẹ́ àti mímú ìdàgbàsókè bá ọrọ̀ ajé káàkiri ẹkùn náà. Lílo ànfààní ìjẹ́ ọ̀dọ́ àti ìnímọ̀-ẹ̀rọ àwọn ọmọ orílẹ̀-èdè Nàìjíríà, ọ̀nà ìṣòfin tó báramu, àti àwọn ìpinnu, orílẹ̀-èdè náà wà ní ipò tó dára láti di òpómúléró ìmọ̀ ẹ̀rọ àkósódù tó ń léwájú nílẹ̀ Adúláwọ̀” United States ti jẹ́ alájọṣepọ̀ pàtàkì sí orílẹ̀-èdè Nàìjíríà níbi ìpèsè àyíká tó dára fún àwùjọ Ìmọ̀-ẹ̀rọ. “Aṣojú orílẹ̀-ède U.S. ní orílẹ̀-ède Nàìjíríà máa tẹ̀síwájú láti ṣe àtìlẹ́yìn àwọn àjọṣepọ̀ tí yóò mú ìdàgbàsókè bá àwùjọ ìmọ̀ ẹ̀rọ àti Ilé iṣẹ́ adìdeélẹ̀ ní orílẹ̀-èdè Nàìjíríà láti ṣokùnfà ìlọsíwájú ìmọ̀ ẹ̀rọ àti láti ṣe àtìlẹ́yìn fún àjọṣepọ̀ káràkátà àti ìdókówò orílẹ̀-ède U.S.-Nàìjíríà tó pọ̀. Orílẹ̀-èdè Nàìjíríà ti ń di mímọ̀ díẹ̀díẹ̀ lọ́dọ̀ àwọn ilé-iṣẹ́ ìmọ̀ ẹ̀rọ gẹ́gẹ́ bí ààyè fún ẹ̀bùn ìmọ̀ ẹ̀rọ àti ìmọ̀ ọ̀tun Aṣojú orílẹ̀-ède U.S. náà sì ní àfọkànsìn láti ṣiṣẹ́ pẹ̀lú àwọn ilé-iṣẹ́ ìmọ̀ ẹ̀rọ ní orílẹ̀-ède U.S. àti orílẹ̀-èdè Nàìjíríà láti ṣàmúlò ẹ̀bùn ńlá yìí.” - Aṣojú Àgbà orílẹ̀-ède U.S. Will Stevens. Ìpàdé GTA máa wáyé ní ìpínlẹ̀ Èkó ní ọjọ́ 25 oṣù Agẹmọ ọdún 2023 pẹ̀lú 300 àwọn alẹ́nulọ́rọ̀ nínú ìmọ̀ ẹ̀rọ 300 láti àwọn ẹ̀ka aládàni, ìjọba, àti onídágbàsókè. Ìpàdé náà máa tẹ̀síwájú pẹ̀lú Àpèjọ GTA ní ìpínlẹ̀ Èkó, lórílẹ̀ èdè Nàìjíríà láàrín ọjọ́ 17 àti 20 oṣù Bẹlu ọdún 2023. Nígbà tí ó ń sọ̀rọ̀ nípa ànfààní tí GTA máa fún àwọn akópa àti àwọn tó bá wá, Dr. Inya Lawal, Ààrẹ Ascend Studios Foundation àti alájọṣepọ̀ aṣàmúlò fún GTA, àti Abdulsalam Umar, COO fún Future Map ṣe ìdánilójú rẹ̀ pé GTA máa rí àtìlẹ́yìn láti ẹ̀ka aládàni, ìjọba, àti onídágbàsókè láti wo gbogbo àwọn ànfààní fún ohun amáyédẹrùn ìmọ̀ ẹ̀rọ àti ìdókówò, àtìlẹ́yìn fún àwọn Ilé iṣẹ́ adìdeélẹ̀, owó ìrànwọ́/owó ìdókówò nítorí tí ó máa ń ṣe àfikún ìkópa àti ìdàgbàsókè àwọn obìnrin àti àwọn ọmọbìnrin ní Àwùjọ Ìmọ̀-ẹ̀rọ. Àpérò GTA náà máa pèsè ìkànnì fún àwọn alẹ́nulọ́rọ̀, tó fi mọ́ àwọn olùdókòwò, àwọn alámòjútó, àwọn oníbàárà, àwọn ọ̀mọ̀wé, àti gbogbo ará ìlú, láti kópa nínú ìfọ̀rọ̀wérọ̀ kí wọ́n sì ṣàmúlò àwọn ànfààní fún àjọṣepọ̀ láti ṣe àtúnrọ̀ ọjọ́ iwájú àwùjọ ìmọ̀ ẹ̀rọ nílẹ̀ Adúláwọ̀. Lára ètò àpérò náà ni a ti rí ìpàde gbogbogbò, ìpàdé ìsọ̀rísọ̀rí, ìdíje ìṣàfihàn, ìpàtẹ ọjà, àsopọ̀ létí ìlà, àti àpèjọ ohun mímu. Ìṣàfihàn àwọn ànfààní tí ó wà nínú ìwé òfin Ilé iṣẹ́ adìdeélẹ̀ ní orílẹ̀-èdè Nàìjíríà àti àwọn ìpèse rẹ̀, pẹ̀lú GTA gẹ́gẹ́ bí ojú òpó ìpàdé, ìpàdé àti àpérò náà máa pèsè ìkànnì fún àwọn olókòwò, àwọn alámòjútó, àti àwọn oníṣòwò láti ṣàmúlò ànfààní ìdókówò àti àjọṣepọ̀ kárí ayé. GTA máa pèsè ìkànnì fún àwọn oníbàárà, àwọn tó nífẹ̀ sí i, àti gbogbo ará ìlú láti ṣiṣẹ́ pẹ̀lú àti láti kẹ́kọ̀ọ́ lọ́dọ̀ àwọn akọ́ṣẹ́mọṣẹ́ ìmọ̀ ẹ̀rọ àti àwọn tó fi ń ṣiṣẹ́ ṣe – ṣíṣe àfihàn àwọn àṣà ìmọ̀ ẹ̀rọ tuntun ní ilẹ̀ Adúláwọ̀ àti pípèsè ìwòye sí àṣà ọjọ́ iwájú àti ìmọ̀ ọ̀tun.
Gamic àti Scalex Ń Ró Àwọn Aṣàmúlò nílẹ̀ Adúláwọ̀ Lágbára Láti Rà àti Láti Ta Owó Àkósódù Lọ́nà Ìrọ̀rùn Lórí ohun èlò ìmúṣiṣẹ́ Àwùjọ kan. Nínú ìgbésí ayé owó àkósódù àti ìṣúná aláìní ìṣàkóso, nǹkan tó yanilẹ́nu ti ṣẹlẹ̀. Gamic àti Scalex ti ń ṣiṣẹ́ pọ̀ láti wá ọ̀nà àbáyọ alágbára fún àwọn ọmọ ilẹ̀ Adúláwọ̀ tí wọ́n fẹ́ rà tí wọ́n sì fẹ́ ta owó àkósódù fún owó orílẹ̀-ède wọn. Àjọṣepọ̀ yìí mú àwọn ànfààní tuntun wá sí àwùjọ Web3, tí yóó sì jẹ́ kó rọrùn fún àwọn ènìyàn láti ṣàwárí àwùjọ owó àkósódù. Kíni ìrísí tuntun tó ṣàra ọ̀tọ̀ yìí? Lórí ohun èlò ìmúṣiṣẹ́ ìfọ̀rọ̀wérọ̀ Gamic, o lè fi owó sórí àpamọ́ Web3 rẹ tààrà pẹ̀lú owó oní bẹ́bà kí o sì gbà á tààrà sínú àpò ilé ìfowópamọ́ rẹ pẹ̀lú ìrọ̀rùn. Gamic àti Scalex ti darapọ̀ láti pèsè ìrísí alárà ọ̀tọ̀ kan tí yóò jẹ́ kí o fi owó sínú àpamọ́ owó àkósódù rẹ lọ́nà ìrọ̀rùn (ìfowópamọ́), tàbí yọ owó kúrò nínú rẹ̀ (gba owó) pẹ̀lú owó orílẹ̀-ède rẹ, bíi Náírà. Kíni ìdí tí ìrísí yìí ṣe ṣe pàtàkì? Fún ọ̀pọ̀lọpọ̀ èèyàn nílẹ̀m Adúláwọ̀, níní ànfààní sí àti lílo àwọn owó àkósódù lè dàbí ẹ̀tàn. Ṣùgbọ́n Gamic àti Scalex ti ń mú àyípadà bá ìyẹn pẹ̀lú ṣíṣe àgbékalẹ̀ àwọn irinṣẹ́ àti ètò láti jẹ́ kí o ní ìgboyà àti iyì ní àwùjọ Web3. Pẹ̀lú àjọṣepọ̀ yìí, ó ti wá rọrùn gan láti lo àwọn owó àkósódù àti láti ṣàwárí gbogbo àwọn ǹkan tó dára tí wọ́n lè ṣe fún àwọn tó ṣẹ̀da rẹ̀, àwọn àwùjọ, àti àwọn oníṣòwò. Ṣàwárí GameFi, NFTs, Metaverse, àti DeFi Apá ibi tó dára jùlọ nínú àjọṣepọ̀ yìí ni wí pé ó máa ṣínà sí ohun mère-mère bíi GameFi, NFTs, Metaverse, àti DeFi. Àwọn wọ̀nyí lè dàbi ẹní díjú ṣùgbọ́n má dààmú, Gamic ti ń sọ ọ́ di ìrọ̀rùn gidi gan fún ẹ láti rà, fi pamọ́ àti láti ta àwọn ohun ìní àkósódù bí àwọn owó àkósódù àti NFTs, àti láti gba àwọn owó àkósódù rẹ tí o ti pa lórí àwọn ayò, ìwádìí àti àwọn owó àkósódù ọ̀fẹ́ àwùjọ láàsí ìdààmú. Ṣe Pàṣípáárọ̀ Owó Àkósódù Rẹ̀ Lọ́nà Ìrọ̀rùn Nǹkan àrà ọ̀tọ̀ mìíràn tí ó yẹ kí a mọ̀ ni wí pé o lè ṣe pàṣípáárọ̀ àwọn owó àkósódù rẹ pẹ̀lú ìrọ̀rùn. Ìyẹn túmọ̀ sí wí pé o lè ṣe àyípadà wọn láti ẹ̀yà kan sí òmíràn kíákíá. Èyí ṣí ọ̀pọ̀lọpọ̀ ànfààní tó dára sílẹ̀ fún ẹ láti re owó àkósódù rẹ kí o sì gbìyànjú oríṣiríṣi owó àkósódù. Yí Àwọn Owó Àkósódù Tí O Pa Padà sí Owó Gidi Tí o bá fẹ́ràn láti máa ta ayò lórí Gamic tàbí kí o máa pa owó àkósódù ọ̀fẹ́, ó máa dùn mọ́ ẹ nínú láti mọ̀ pé o ti lè sọ owó àkósódù tí o bá pa di owó gidi! Èyí túmọ̀ sí wí pé o lè lò ó láti ra nǹkan, sanwó fún ǹkan, tàbí ṣe àtìlẹ́yìn fún àwùjọọ̀ rẹ. Ó dàbi kí ènìyàn máa sọ eré di ohun iyì! Ìyẹn túmọ̀ sí wí pé; Àjọṣepọ̀ yìí jẹ́ ìgbésẹ̀ ìtèsíwájú ńlá, pàápàá jùlọ fún àwọn ọmọ ilẹ̀ Adúláwọ̀ tí wọ́n fẹ́ ṣàwárí àwọn owó àkósódù. Pẹ̀lú ìrísí rà-kí-o-sì-ta owó àkósódù/dókówò, o lè fi owó pamọ́ lọ́nà ìrọ̀rùn kí o sì gba owó tó jẹ́ owó orílẹ̀-èdè rẹ. Èyí túmọ̀ sí wí pé o ti lè dásí àwọn ààyè tó dára bíi GameFi, NFTs, Metaverse, àti DeFi láìsí ìdíwọ́. Pẹ̀lú, o lè ṣe àyípadà owó àkósódù rẹ kíákíá kí o sì tún yí àwọn owó tí o bá pa nínú ayò títa sí owó gidi! ànfààní ńlá ni fún ìrónilágbára onídágbàsókè àti ìṣúná. Múra sílẹ̀ láti bọ́ sí ọjọ́ iwájú Web3 tó dára nílẹ̀ Adúláwọ̀ tí Gamic àti Scalex ń léwájú rẹ̀! Bẹ̀rẹ̀ níbí: https://gamic.app/s/000m000Y
Káràkátà Owó Àkósódù Ojúmọ́: Àwọn Ọgbọ́n àti Ìlànà fún Èrè Onígba-Díẹ̀ Tí ó bá níṣe pẹ̀lú owó àkósódù, èrè, àti ète káràkátà, ẹ kówó lé mi KÍÁKÍÁ! Tí o bá sì fi ibìkankan jọ mí, mo ṣetán láti mú ẹ wọ káràkátà owó àkósódù ojúmọ́. Èyí jẹ́ ọ̀kan nínú àwọn ìlànà káràkátà tó gbájúmọ́ jùlọ, bẹ́ẹ̀ sì ni pẹ̀lú ìgbésẹ̀ tí ó yẹ, wà á ṣe káràkátà láìsí ìyọnu fún èrè kíákíá. Bóyá ìwọ́ ṣẹ̀ṣẹ̀ bẹ̀rẹ̀ ni tàbí o ti di òjìnnì nínú káràkátà, nǹkan wà fún ẹ láti mú nínú ìfẹsẹ̀lénà yìí. Ṣé o ti ṣetán láti bá káràkátà owó àkósódù ojúmọ́ dọ́gba? Jẹ́ ká bẹ́rẹ̀ pẹ̀lú àwọn ìpìlẹ̀. Kíni káràkátà owó àkósódù ojúmọ́? À Ń Padà Sí Ìpìlẹ̀ Káràkátà ojúmọ́ ò sí fún owó àkósódù nìkan. Ó jẹ́ èrò tó wọ́pọ̀ kódà nínú káràkátà ìbílẹ̀ bíi ohun ọ̀sìn, ìpààrọ̀ owó, àti àwọn ohun èlò mìíràn. Káràkátà ojúmọ́ túnmọ̀ sí wíwọ̀ àti fífi ọjà sílẹ̀ ní ọjọ́ kan náà. Káràkátà ojúmọ́ wáyé nínú ọjà ìpín ìdókówò nítorí káràkátà máa ń ṣí lásíkò iṣẹ́, torí náà gbogbo ìdúnàdúrà ní láti parí láàrín ọjọ́ náà. O lè gbọ́ nípa "Káràkátà nínú ọjọ́" láàrín ọ̀rọ̀ tí à ń sọ yìí kan náà, ṣùgbọ́n má rò ó; ìkan náà ni pẹ̀lú káràkátà ojúmọ́. lẹ́yìn tí a ti sọ ìyẹn, káràkátà owó àkósódù ojúmọ́ ni rírà àti títa àwọn ohun ìní owó àkósódù láàrín ọjọ́ kan náà, kíkó èrè nítorí ìyípadà bírí ọjà náà. Ó jẹ́ ọ̀kan lára ìfowópawó owó àkósódù tó lérè lórí jùlọ. Káràkátà owó àkósódù ojúmọ́ jẹ́ ọ̀kan lára àwọn ìṣẹ̀lẹ̀ níbi tí a ti ń lo ìṣesí ìyípadà bírí ọjà náà fún ànfààní kíkún. Ìyípadà iye owó náà kíákíá ṣe é lò láti ṣe àkójọ èrè fún àwọn olókòwò — ṣùgbọ́n kì í ṣe eré èyí jẹ èyí ò jẹ; tẹ́tẹ́ lásán nìyẹn. Pẹ̀lú káràkátà owó àkósódù ojúmọ́, ó ṣe pàtàkì láti bá ète tí ó bá ń borí lọ, tí a ó gbè é yẹ̀wò láìpẹ́. Àwọn Ìgbésẹ̀ Fún Káràkátà Owó Àkósódù Ojúmọ́: Ìlànà Fún Àwọn Alákọ̀ọ́bẹ̀rẹ̀ Dá Ọjà Náà Mọ̀ O ò lè wọnú ọjà náà láìsí àlàyé tó yẹ. Torí náà, ṣe iṣẹ́ ìpìlẹ̀ kí o sì kọ́ araà rẹ ní ẹ̀kọ́ nípa àwọn owó àkósódù, àwọn ìmọ̀ ẹ̀rọ tó ń darí wọn, àti àwọn ǹkan tó ń fa sábàbí ìyípadà iye owó. Fún àpẹẹrẹ, owó àkósódù ohun èlò kọ́gun sí ìyípadà ju owó àkósódù tí ó fún àwọn ohun èlò ìmúṣiṣẹ́ aláìní àkóso lágbára. Tẹ̀lé àwọn akọ́ṣẹ́mọṣẹ́ ní ẹ̀ka náà, darapọ̀ mọ́ àwọn àwùjọ owó àkósódù, kí o sì kàwé ṣíwájú sí i lórí kókó ọ̀rọ̀ náà kí o tó wọ̀ ọ́. Yan Pàṣípáárọ̀ kan Wà á nílò láti yan pàṣípáárọ̀ kan níbi tí o ti lè sáré wọlé kí o sì jáde nínú ọjà náà. Àwọn àkíyèsí pàtàkì tó yẹ kí o ní nígbà tí o bá ń yan pàṣípáárọ̀ ni owó ìdúnàdúrà, sísọ ohun ìní dowó (I.e. báwo ni o ṣe lè tètè yí i padà dowó), àti àkókò láti ṣe ìdúnàdúrà. Tí o bá jẹ́ oníṣówò ní orílẹ̀-ède Nàìjíríà tàbí Ghana, o lè lo díẹ̀ nínú àwọn pàṣípáárọ̀ tó lórúkọ bíi Binance àti Coinbase láti rà. Síbẹ̀síbẹ̀, láti tètè kúrò lójú ọjà kí o sì ní iye owó àkósódù náà ní owó kìṣì, Breet ni pàṣípáárọ̀ tó dára jùlọ láti ta owó àkósódù rẹ. Pinnu lórí ète káràkátà kan. Káràkátà owó àkósódù ojúmọ́ ò kí ń ṣe nípa fàájì àti ìmọ̀lára nìkan. Ó jẹ́ ìfowópawó oníṣirò àti ète fún èrè jíjẹ. Àwọn oníṣòwò ojúmọ́ tí wọ́n ti ṣe àṣeyọrí ní àwọn ète kan pàtó, tó fi mọ́ àwọn ìsàmi wíwọlé àti jíjáde, àwọn ète dá-ìpàdánù-dúró, àti àwọn ètò ìṣàkóso ewu. Wọ́n tún lo àwọn irinṣẹ́ ìmọ̀ ẹ̀rọ láti jẹ́ kí wọ́n lè ṣe ìpinnu tó tọ́ kí wọ́n sì ṣe àmúlò ìjá fáfá wọn. Èyí ni àwọn ète tó dára jùlọ tí o lè lò láti ṣe káràkátà ojúmọ́ tó lérè Àwọn Ète Tó Dára Jùlọ fún Káràkátà Owó Àkósódù Ojúmọ́ Káràkátà Ìlòṣiròtánṣòro Ẹ̀rọ (KOI) Káràkátà pẹ̀lú àwọn òfin ìyanjú ìṣòro lórí kọ̀mpútà ni lílo àwọn rọ́bọ́tì láti sọ̀wọ̀ ayára bí àṣá. Ó níṣe pẹ̀lú bí àwọn òfin ìyanjú ìṣòro lórí kọ̀mpútà ṣe ń yànnàná ojú ọjà, ṣíṣàwárí àwọn ìṣesí, àti ṣíṣe òwò rẹ dáadáa láti jèrè. Ojú ọjà náà máa ń sáré gbéra, ṣùgbọ́n àwọn rọ́bọ́tì tó nímọ̀ nípa ojú ọjà lè bá eré rẹ̀ dọ́gba kí wọ́n sì bá ìṣesí tó bá yọ tó sì pòórá ní ìṣẹ́jú àáyá. Nítorí ìtẹ̀síwájú àwọn irinṣẹ́ ìmọ̀ ẹ̀rọ, KOI ti di ète káràkátà ojúmọ́ tó gbajúmọ̀. KOI máa ń sọ káràkátà di adáṣiṣẹ́ nítorí ó máa ń parí káràkátà kan tí ó bá ti bá àwọn òfin tí oníṣówò náà bá kẹ́ sílẹ̀. KOI máa ń ṣàmúlò àràtúntà ohun ìní tẹ̀léra láti jèrè onígbà-díẹ̀. Aràtúntà ohun ìní tẹ̀léra ni ríra owó àkósódù ní ìkànnì kan àti títà á ní ibòmíràn láti ṣàmúlò ìyàtọ̀ tó wà láàrín iye owó rẹ̀ fún àfikún èrè. Káràkátà pẹ̀lú àwọn òfin ìyanjú ìṣòro lórí kọ̀mpútà jẹ́ ààyò nítorí ó máa ń jẹ́ kí ìsọdowó ó tẹ̀síwájú ní ojú ọjà ó sì máa ń so àwọn ònraja àti àwọn òntàjà pọ̀ kíákíá, torí bẹ́ẹ̀, ó ń ṣàrídájú ìdúróṣinṣin. Ìlòṣiròtánṣòro ẹ̀rọ tí wọ́n fi ṣẹ̀dá KOI tún máa ń jẹ́ kí àwọn oníṣòwò jẹ èrè tó pọ̀ gan bó ṣe jẹ́ wí pé ìdúnàdúrà máa ń wáyé lórí iye tí oníṣówò bá kẹ́ sílẹ̀ ṣáájú. Títà lówó geere Títà lówó geere máa ń wáyé nígbà tí àwọn oníṣówò bá kó ohun ìní tó pọ̀ sójú ọjà ṣùgbọ́n ṣe àmúlò ànfààní àlékún iye owó díẹ̀ ní ojú ọjà yàtọ̀ sí fífò sókè gan. Èròngbà náà ni láti kó èrè kékèké jọ yíká ọjọ́ náà fún èrè tó níkìmí nígbà tí ilẹ̀ bá ṣú. Fún títà lówó geere àwọn owó onírin tí wọ́n nífẹ̀ sí máa ní ìpín ìdókówò tó pọ̀ lójú ọjà àti ìsọdowó, bíi Bitcoin, nítorí bí nítorí iye owó rẹ̀ máa ń yí padà ní gbogbo ìgbà. Láti jẹ èrè tó pọ̀, àwọn tó ń tajà lówó geere ṣe àgbékalẹ̀ kárà kátà ti wọn pẹ̀lú ríra rí rà á lówó tí àwọn fẹ́ ṣùgbọ́n tí wọn ó tà á lówó tí àwọn fẹ́. Títà lówó geere dára fún ìyànnàná onímọ̀ ẹ̀rọ ju ìlànà-iṣẹ́ ilé iṣẹ́ lọ, torí náà àwọn oníṣòwò tí wọ́n gbára lé ìlànà yìí mọ bí àwùjọ owó àkósódù ṣe ń ṣiṣẹ́ lábẹ́lẹ̀ wọ́n sì lè ṣe rere lábẹ́ ìfúnpinpin. Títà lówó geere nà tún lè jẹ́ adáṣiṣẹ́ pẹ̀lú lílo àwọn rọ́bọ́tì láti mọ ǹkan tó ń lọ àti àwọn káràkátà tó lérè lórí. Ní àfikún, nítorí pàtàkì ìsọdowó, àsẹ dá-ìpàdánù-dúró ò ní àríyànjiyàn. Torí náà, kò ṣe é dá ní àbá fún àwọn alákọ̀ọ́bẹ́rẹ̀. Káràkátà onígbèdéke Lọ́pọ̀lọpọ̀ ìgbà, iye owó àkósódù máa ń wà láàrín gbèdéke. Ó máa ń lọ láti ìdúróṣinṣin lókè sí ìdúróṣinṣin nísálẹ̀, tí yóò hàn lórí ìla aṣèrànwọ́ àti adènà. Ìgbàkúgbà tó bá ré kọjá tàbí lọ sábẹ́ gbèdéke náà, atọ́ka ló jẹ́ fún àyípadà àjòjì. Àwọn oníṣòwò onígbèdéke máa ń lo ìlànà yìí láti mọ àkókò tí ó dára jùlọ láti rà tàbí ta ohun ìní wọn. Ní ìpele aṣèrànwọ́, iye owó àkósódù náà ò ní lè kọjá láti dínkù. Nígbà tó jẹ́ wí pé ní tí ìpele adènà, iye owó àkósódù náà máa pàdé ìdíwó tí yóò dá a dúró láti lọ sókè. Torí náà, tí iye owó nkan bá súnmọ́ ìpele aṣèrànwọ́, ìyẹn lè jẹ́ bóyá àkókò tí ó dára láti wọ ojú ọjà náà kí o sì jáde nígbà tí iye rẹ̀ bá ń súnmọ́ àwọn ìpele adènà. Àwọn Ewu Káràkátà Owó Àkósódù Ojúmọ́ Káràkátà owó àkósódù ojúmọ́ lè ní èrè lórí. Síbẹ̀síbẹ̀, ó ní àwọn ìkìlọ tirẹ̀, àbájáde rẹ̀ sí lè burú ti o ò bá ṣe àkíyèsí àwọn ewu tó so mọ́ káràkátà owó àkósódù ojúmọ́ wọ̀nyí. Ìyípadà bírí Ọjà owó àkósódù gbájúmọ̀ fún àyípadà iye owó tí ò dúró sójú kan tí kò sì ṣe é sọ àsọtẹlẹ fún. owó onírin kan lè máa gòkè lọ́jọ́ kan kó sì ré lulẹ̀ ní ọjọ́ kejì. Torí náà, tí o bá jẹ́ alákọ̀ọ́bẹ́rẹ̀ ní ojú ọjà owó àkósódù, o lè ní ìṣòro pẹ̀lú gbígba òótọ́ yìí gbọ́. Ṣùgbọ́n àwọn ọ̀jìnnì oníṣòwò mọ bí ó ṣe rí wọ́n sì tún lè lo oríṣiríṣi ète láti lò ó fún ànfààní ara wọn. Àyẹ̀wò Aláìní Ìdánilójú Ìṣesí ọjọ́ iwájú owó àkósódù ò fi ojú hàn dáadáa. Yàtọ̀ sí ọjà ìpín ìdókówò, tó ní ìlànà ìṣòwò àti ìtẹ̀síwájú ìṣúná tó ní pàtó tó níṣe pẹ̀lú ìṣesí wọn lójú ọjà, owó àkósódù ò ní ìyẹn. Kódà àwọn owó onírin tí wọ́n ní ìwúlò ní àwùjọ àkósódù sì ń ṣàfihàn ìpèníjà ìyànnàná ìlànà ìṣúná wọn lọ́jọ́ iwájú — tí ó sì ń jẹ́ kí ó nira láti sọ àsọtẹ́lẹ̀ iye wọn. Ní ojú ọjà owó àkósódù, nǹkan tí o bá rí lo máa gbà. Kò sí Àwọn Òfin Pàtó Àwọn kan lè máa gbóríyìn fún owó àkósódù fún èyí, nígbà tí àwọn mìíràn ń ṣọ́ra fún owó àkósódù nítorí èyí. Ó fojú hàn pé, ọ̀rọ ojú ìwòye ni èyí jẹ́. Àìsí àjọ amúṣẹ́ṣe máa ń fún àwọn ènìyàn ní òmìnira lórí owóo wọn ó sì máa ń fún wọn lááyè láti ṣe òwò bí ó bá ṣe wùn wọ́n. Bákan náà, ó lè di ààye eré fún ọ̀pọ̀lọpọ̀ àwọn ènìyàn burúkú tí wọ́n sì lè lọ láyọ̀ àti àlàáfíà láìsí òfin tí yóó bèrè fún ìfojúbalé-ẹjọ́ wọn. Ṣùgbọ́n a ti rí oríṣiríṣi ìṣẹ̀lẹ̀ ní oríṣiríṣi orílẹ̀-èdè tí wọ́n ń wá bí wọn ó ṣe darí àkóso owó àkósódù. Ní US, fún àpẹẹrẹ, wọ́n ń gbìyànjú eléyìí lọ́wọ́lọ́wọ́ pẹ̀lú oríṣiríṣi òfin, nígbà tí orilẹ̀-èdè bíi El Salvador ti gba Bitcoin wọlé pátápátá gẹ́gẹ́ bíi owó tó bá òfin mu. Torí náà – Èyí wùn mí ò wù ọ́ ni. Ṣùgbọ́n pẹ̀lu bí a ṣe ń tẹ̀síwájú láti rí òfin ní àwùjọ owó àkósódù, ìwọ ni o ni gbogbo àkóso gbogbo ìpín ìdókówò àti ìṣàkóso ohun ìní rẹ. Ìparí. Káràkátà owó àkósódù ojúmọ́ ní èrè lórí gidi gan ó sì rọrùn, pẹ̀lú ẹ̀kọ́ tí ó yẹ lórí àwọn ète wọ̀nyìí: Káràkátà pẹ̀lú àwọn òfin ìyanjú ìṣòro lórí kọ̀mpútà, Títà lówó geere, tàbí Káràkátà onígbèdéke, wà á ní àkọsílẹ̀ àṣeyọrí káràkátà. Jẹ́ kí ó wà lóókan àyà rẹ wí pé ọjà owó àkósódù máa ń yára gbéra, torí náà o ní láti yára gbéra bí ó bá ṣe ń ṣe. Tí ó bá sì tó àkókò tí o fẹ́ kó èrè rẹ, o lè nígbàgbọ́ nínú Breet fún òṣùwọn pàṣípáárọ̀ tó dára jùlọ láì pàdánù iye owó kankan. Owó-àkósódù-sí-owó-kìṣì pẹ̀lú Breet ti rọrùn jù —ó fẹ́rẹ̀ lè má nílò láti gbé ọwọ́ rárá pẹ̀lú ìrísí Ìsamwó Adáṣiṣẹ́, ìyẹn sì máa fi owó rẹ ránṣẹ́ tààrà sí àpò ilé ìfowópamọ́ rẹ ní orílẹ̀-ède Nàìjíríà tàbí Ghana! Kí ẹlẹ́dàá rẹ sìn ọ́ bí o ṣe fẹ́ ṣàwárí àwọn àṣírí káràkátà owó àkósódù wọ̀nyí fún èrè jíjẹ láàrín ọjọ́ kan náà. Ẹ kùú káràkátà!
Grooming Endowment Trust ní Àjọṣepọ̀ pẹ̀lú Kickoff Africa Bẹ̀rẹ̀ Apá Kejì GETaccelerated, Ìfẹsẹ̀múlẹ̀ àwọn ilé-iṣẹ́ àdìdeelẹ̀ Tó Ń Pèsè ànfààní sí N10,000,000 fún Àwọn Ilé iṣẹ́ adìdeélẹ̀ Onípele Àkọ́kọ́ ní Owó Ìrànwọ́ Aláìní Ìpín Ìdókówò. Grooming Endowment Trust (GET)—ní àjọṣepọ̀ pẹ̀lú Kickoff Africa, ilé iṣẹ́ tó gbajúgbajà gẹ́gẹ́ bíi ọkọ̀ ìdókówò ìpele àkọ́kọ́ fún àwọn oníṣòwò nílẹ̀ Adúláwọ̀—pèpè fún ìforúkọsílẹ̀ fún apá kejì èto GETaccelerated; àgbékalẹ̀ àyípadà kan tí wọ́n gbékalẹ̀ láti ró àwọn olùdásílẹ̀ nípele àkọ́kọ́ lágbára ní orílẹ̀-ède Nàìjíríà. GETaccelerated pèsè ànfààní láti gbà tó N10,000,000 nínú ìdókówò aláìní ìpín ìdókówò fún àwọn Ilé iṣẹ́ adìdeélẹ̀ tí wọ́n bá yàn, papọ̀ pẹ̀lú ànfààní sí àwọn olùbánidámọ́ràn akọ́ṣẹ́mọṣẹ́ àti àwọn ànfààní ọjà oníyebíye. Grooming Endowment Trust (GET) jẹ́ ilé iṣẹ́ tí kò sí fún èrè tí wọ́n dá sílẹ̀ láti ṣe ìgbélárugẹ fún àgbékalẹ̀ àwùjọ alálòpẹ́ nínú ètò ẹ̀kọ́, ìlera, ìṣòwò, àti ìdàgbàsókè àwùjọ. Pẹ̀lú bí ó ṣe gbájúmọ́ ṣíṣe àtìlẹ́yìn àti àwọn ìdókòwò aláì ní ìpín ìdókówò fún àwọn ìṣòwò àwùjọ, GET ń gbérò láti kó ipa rere kí ó sì ró àwọn ènìyàn àti àwùjọ ní orílẹ̀-ède Nàìjíríà lágbára. GET ní àjọṣepọ̀ pẹ̀lú Kickoff Africa ṣe àgbékalẹ̀ àkọ́kọ́ èto GETaccelerated ní ọdún 2022 wọ́n sì ṣe àtìlẹ́yìn fún àwọn olùdásílẹ̀ nípele àkọ́kọ́ 10 pẹ̀lú owó ìdókòwò aláì ní ìpín ìdókówò N10,000,000 ó sì ti bẹ̀rẹ̀ àgbékalẹ̀ kejì ètò náà ní ọdún 2023. GETaccelerated ní èròngbà láti ṣe àtìlẹ́yìn fún àwọn Ilé iṣẹ́ adìdeélẹ̀ tí wọ́n ń ṣíṣẹ́ ní àwọn ẹ̀ka tó ṣe pàtàkì bíi ìpèse ìṣúná, ilera, ẹ̀kọ́, iṣẹ́ àgbẹ̀, ipa láwùjọ, iṣẹ́ akọ̀ròyìn, ìrìnkèrindò/ifi nǹkan ránṣé, àti ìṣòwò (ìṣòwò orí ẹ̀rọ ayélujára àti ìṣòwò àwùjọ). Lẹ́yìn ọ̀pọ̀lọpọ̀ ìdánwò àti ìlànà yíyàn, Ilé iṣẹ́ adìdeélẹ̀ mẹ́wàá máa gba àpapọ̀ owó ₦55 mílíọ̀nù tí ò ní ìpín ìdókówò, ànfààní sí àwọn olùbánidámọ́ràn akọ́ṣẹ́mọṣẹ́, àti ọ̀pọ̀lọpọ̀ àwọn ànfààní ọjà láti fẹ àwọn òwo wọn lójú. Láti ní ànfààní sí i, àwọn Ilé iṣẹ́ adìdeélẹ̀ gbọ́dọ̀ ti forúkọsílẹ̀ ó sì ti gbọ́dọ̀ darapọ̀ mọ́ Àjọ tó ń Mójútó Àwọn Ilé-iṣẹ́ (CAC), ohun èlò onírísí aṣeélò (MVP) pẹ̀lú àwọn ìfẹsẹ̀múlẹ̀ tàbí àwọn aṣàmúlò tó ń sanwó, tí wọ́n sì ti ń ṣiṣẹ́ fún àkókò oṣù mẹ́fà sí ọdún méjì. Ní àfikún, àgbékalẹ̀ òwò adáyátọ̀ náà gbọ́dọ̀ ní ipa tààrà tàbí aláìṣe tààrà lára (àwùjọ, ọrọ̀ ajé, ọrọ̀ ajé àwùjọ, òṣèlú láàrín àwùjọ. Àwọn Ilé iṣẹ́ adìdeélẹ̀ tí wọ́n wà ní ìpele onípìn-ín ìdókówò, ìgbowójọ fún ìbẹ̀rẹ̀ iṣẹ́, tàbí owó ìdókówò ní wọ́n ṣe kóríyá fún láti forúkọsílẹ̀. "Inú wa dùn láti ṣe àgbékalẹ̀ ìpele kejì GETaccelerated àti láti pèsè àwọn ohun èlò tí olùdásílẹ̀ nípele àkọ́kọ́ nílò láti gbé ilé iṣẹ́ wọn sókè. Pẹ̀lú ìpèsè owó aláì ní ìpín ìdókówò, ìbánidámọ́ràn, àti àwọn ànfààní ọjà, a nígbàgbọ́ pé ètò yìí máa jẹ́ òkùnfà fún ìdàgbàsókè àti ìmọ̀ ọ̀tun fún àwọn Ilé iṣẹ́ adìdeélẹ̀ ní nàìjíría." - Michael Adoghe; Alámòjútó Iṣẹ́, Grooming Endowment Trust. "A ní ìrírí ojú mì tó bí ṣíṣe àtìlẹ́yìn fún àwọn oníṣòwò ṣe ń pèsè ọ̀pọ̀lọpọ̀ ànfààní àti ipa ní àwọn àwùjọ tí wọn ò rí ìrànlọ́wọ́ púpọ̀ tàbí tí wọ́n ti patì, nípasẹ̀ àgbékalẹ̀ àkọ́kọ́ ètò GETAccelerated náà. À ń fi ojú sọ́nà láti ṣe àtìlẹ́yìn fún ọ̀pọ̀lọpọ̀ ìmọ̀ ọ̀tun ní orílẹ̀-ède Nàìjíríà, pẹ̀lú jíjẹ́ kí àwọn ilé iṣẹ́ onípele àkọ́kọ́ ní ànfààní sí owó ìdókówò, ìbánidámọ́ràn àti àwọn ohun èlò tí wọ́n nílò láti darí iṣẹ́ líle yíyanjú àwọn ìṣòro gbogbo ìgbà"- Fola Olatunji-David; Olùdásílẹ̀ Alájọṣepọ̀, Kickoff Africa Àjọṣepọ̀ Kickoff Africa pẹ̀lú GET láti ìgbà tí wọ́n fi ṣe ìfilọ́lẹ̀ GETaccelerated ti di pàtàkì gẹ́gẹ́ bí wọ́n ṣe mọ Kickoff Africa fún àtìlẹ́yìn rẹ̀ fún ìmọ̀ ọ̀tun káàkiri ilẹ̀ Adúláwọ̀ àti àwọn ilé iṣẹ́ oní ìpín ìdókówò rẹ̀ tí wọ́n jẹ́ ilé iṣẹ́ oní ìpín ìdókówò onípele àkọ́kọ́, ó sì wà ní ààyè tó dára láti pèsè ìtọ́nisọ́nà oníyebíye àti ìkọ́ṣẹ́mọṣẹ́ fún àwọn oníṣòwò akópa. Getaccelerated tẹ̀síwájú láti fi ìwé pe àwọn apèsè owó ìdókówò fún àwọn olùdásílẹ̀ Ilé iṣẹ́ adìdeélẹ̀ fún abala ìdánilẹ́kọ̀ọ́ orí ẹ̀rọ ayélujára bí ó ṣe ń ṣẹlẹ̀ ní ọjọ́ Ẹtì, ọjọ́ 21st oṣù Agẹmọ, 4pm-5:30pm, pẹ̀lú ìfihàn àwọn akọ́ṣẹ́mọṣẹ́ ní ẹ̀ka náà Toyin Bamidele (Alámòjútó Ètò, Kickoff Africa) àti Adaeze Sokan (Aṣáájú Ètò - Ètò Ọrọ̀ Ajé Àkósódù; Mastercard Foundation). Ìdánilẹ́kọ̀ọ́ orí ẹ̀rọ ayélujára náà ṣèlérí láti jẹ́ àkókò ìdánilẹ́kọ̀ọ́ fún àwọn olùdásílẹ̀ àti àwọn tó ń gbaradì fún forúkọsílẹ̀ láti ní òye tí wọ́n ṣe lè mú kí ìforúkọsílẹ̀ wọn dá yátọ̀, gbé Ilé iṣẹ́ adìdeélẹ̀ wọn sí ọ̀gangan ipò fún owó ìrànwọ́ aláì ní ìpín ìdókówò, kí wọ́n sì ní ìwòye sí àwọn ọ̀nà àti ète láti borí àwọn ìpènijà tí àwọn Ilé iṣẹ́ adìdeélẹ̀ onípele àkọ́kọ́ ń kojú ní orílẹ̀-ède Nàìjíríà. Láti forúkọsílẹ̀ fún ìdánilẹ́kọ̀ọ́ orí ẹ̀rọ ayélujára yìí, kàn sí http://bit.ly/GET2023Webinar Ìforúkọsílẹ̀ fún Getaccelerated wà níta di ọjọ́ Àbámẹ́ta, 29th oṣù Agẹmọ, ọdún 2023, àwọn Ilé iṣẹ́ adìdeélẹ̀ tí wọ́n ńífẹ̀ẹ́ sì lè forúkọsílẹ̀ ní bit.ly/GETAccelerated2 tàbí www.groomingendowment.org. Fún àfikún àlàyé nípa Getaccelerated, jọ̀wọ́ kàn sí www.groomingendowment.org.
RightCard Gba Ìwé Àṣẹ IMTO láti Ilé Ìfowópamọ́ Àpapọ̀ Ilẹ̀ Nàìjíríà. RightCard Payment Services Limited, ẹ̀ka Lemonade Technology Inc., ní ayọ̀ láti kéde pé òun ti gba ìwé àṣẹ Ìpèsè Ìfowóránṣẹ́ Sílẹ̀ Òkèèrè (IMTO) láti Ilé Ìfowópamọ́ Àpapọ̀ Ilẹ̀ Nàìjíríà (CBN). Ìṣẹ̀lẹ̀ pàtàkì yìí ṣàpèjúwe ìfọkànsìn Lemonade Technology Inc’s (LemFi) láti pèsè iṣẹ́ aláábò tó sì ń ṣiṣẹ́ nígbà tí wọ́n sì tún tẹ̀lé òfin ìlànà iṣẹ́ tí Ilé Ìfowópamọ́ Àpapọ̀ Ilè Nàìjíríà gbé kalẹ̀. Gẹ́gẹ́ bí olùpèsè IMTO tó gbàwé àṣẹ ìṣiṣẹ́ ní orílẹ̀-ède Nàìjíríà, RightCard Payment Service ti lè dòwòpọ̀ tààrà pẹ̀lú àwọn ilé ìfowópamọ́, láìsí alárinnà láti pèsè isẹ́ rẹ̀ ní orílẹ̀-èdè Nàìjíríà tí ìyẹn náà yóó sì fi ààyè sílẹ̀ fún ìrírí tó dára síi fún àwọn oníbàárà tí wọ́n ń fi owó ránṣẹ́ sí orílẹ̀-èdè Nàìjíríà. LemFi ti gba ìwé àṣẹ ìṣiṣẹ́ gẹ́gẹ́ bíi Ilé iṣẹ́ Owó Orí Ẹ̀rọ Ayélujára pẹ̀lú Àjọ tó ń Darí Ìṣúná ní United Kingdom. Gígùn lé àṣeyọrí rẹ̀ kárí ayé àti ìkọ́ṣẹ́mọṣẹ́ rẹ̀, RightCard mú ìmọ̀ ọ̀tun iṣẹ́ ìfi owó àkósódù ránṣẹ́ fún àwọn oníbàárà ní oríṣiríṣi ọjà nípasẹ̀ ohun èlò ìmúṣiṣẹ́ LemFi. Ìkànnì adùnfáṣàmúlò LemFi, pẹ̀lú ìfigagbága iye ìṣe pàṣípáárọ̀ owó àti àwọn ìdúnàdúrà tó yára, ti sọ ọ́ di ààyò fún mílíọ̀nù àwọn oníbàárà ní United Kingdom, Canada àti United States. Nígbà tó ń sọ́rọ̀ lórí gbígba ìwé àṣẹ ìṣiṣẹ́, Alámòjútó LemFi ní Orílẹ̀-ède naa, Dolapo Omotoso, sọ wí pé, "Inú wá dùn pé RightCard ti gba ìwé àṣẹ ìṣiṣẹ́ CBN rẹ̀, tó jẹ́ ẹ̀rí fún ìfọkànsìn wa sí ìtẹ̀lé àṣẹ àti ìfọkànsìn láti ṣiṣẹ́ sin ọjà orílẹ̀-ède Nàìjíríà. Ìṣẹ̀lẹ̀ pàtàkì yìí ń fi ipò wa mulẹ̀ gẹ́gẹ́ bíi olùpèsè ìfowóránṣẹ́ sílẹ̀ òkèèrè tó ń léwájú ó sì ṣe ṣàpèjúwe èròngbà wa láti ró àwọn ènìyàn lágbára pẹ̀lú ìpèsè iṣẹ́ ìfowóránṣẹ́ tí ò nira, tó láábò, tó sì rọjú." Tí o bá fẹ́ àfikún àlàyé àti ọ̀tun ìròyìn, jọ̀wọ́ lọ sí ibùdó ìtàkùn wa ní www.lemfi.com tàbí kí o fi ìwé ṣọwọ́ sí wa ní “compliance@lemfi.com” Darapọ̀ mọ́ wa lórí ìrìnàjò alágbára yìí kí o sì wà ní àsopọ̀ pẹ̀lú àwọn ọ̀tun ìròyìn àti ìdàgbàsókè pẹ̀lú títẹ̀lé wa lórí àwọn ìkànnì ìbánidọ́rẹ̀ẹ́ àti kíkàn sí ikọ̀ apèsè ìrànwọ́ wa. Ẹ ṣeun fún ìtẹ̀síwájú àtìlẹ́yìn yín.
Tech1M Ṣe Ìfilọ́lẹ̀ Founders Connect, fún Ìpèsè Ìgbanisíṣẹ́ Káríayé Aláì ní Ìdíwọ́ fún Àwọn Oníṣówò Tech1M, ohun èlò àìrídìmú ilé iṣẹ́ IA fún àyẹ̀wò àwọn tó lẹ́bùn lágbàyé àti ọ̀kan nínú àwọn onígbọ̀wọ́ pàtàkì níbi èto Founders Connect Live tí gbogbo ènìyàn ń retí, ṣe ìfilọ́lẹ̀ ohun èlò ìgbanisíṣẹ́ aṣàyípadà káríayé rẹ̀. Pẹ̀lú àgbéjáde ohun èlò ìmọ̀ ọ̀tun rẹ̀, Tech1M ti ṣetán láti ṣe àtúnṣe sí gbèdéke ìgbanisíṣẹ́, tó ń pèsè ọ̀nà àbáyọ aláìlẹ́gbẹ́ fún àwọn oníṣòwò láti ṣe àyẹ̀wò, gbanisíṣẹ́, kí wọ́n sì sanwó fún àwọn tó lẹ́bùn lágbàyé. Tech1M, tí Techstar ti J.P. Morgan ṣe àtìlẹ́yìn fún láìpẹ́ yìí, ṣàmúlò ètò náà pẹ̀lú bí ó ṣe pèsè ìkànnì tó tọ́ láti ṣe àfihàn ohun èlò ìmọ̀ ọ̀tun rẹ̀ fún ọjà ilẹ̀ Adúláwọ̀. Tech1M tó jẹ́ ohun èlò IA-ṣiṣẹ́ fún wá ìyanjú sí àwọn ìdojúkọ àyẹ̀wò àti ìgbanisíṣẹ́ tí àwọn 400 mílíọ̀nù àwọn SME ń kojú lágbàyé. Pẹ̀lú ṣíṣe àyẹ̀wò àti ìgbanisíṣẹ́ àwọn tó lẹ́bùn káàkiri àgbáyé láì sí ìdíwọ́, Tech1M ń ró àwọn oníṣòwò lágbára láti ṣe ìgbanisíṣẹ́ kíákíá ní ìlọ́po mẹ́fà, lówó tí ò gunpá, tó sì tún ṣíṣẹ́ dáadáa, gbogbo rẹ̀ láàrín ìkànnì kan. Níní àgbékalẹ̀ rẹ̀ lórí ẹ̀rọ ayélujára nígbà tí ètò náà ń wáyé, olùdásílẹ̀ Tech1M, Tommie Edwards, ṣe ìdánilẹ́kọ̀ọ́ fún àwọn olùdásílẹ̀ àti àwọn tó lẹ́bùn lórí ìṣesí Tech1M láti ṣe àyẹ̀wò dáadáa kó sì tún ṣàmójútó ìsanwó fún àwọn ògo àgbáyé bó ṣe yẹ. Gẹ́gẹ́ bí Tommie Edwards ṣe sọ, 'Tech1M kì í ṣe nípa síso àwọn oníṣòwò mọ́ àwọn tó lẹ́bùn nìkan; ó wà fún fífún àwọn oníṣòwò wọ̀nyí ní ànfààní láti ṣe àyẹ̀wò àwọn tó lẹ́bùn pẹ̀lú èròngbà, ṣíṣe àrídájú ẹni tó yẹ fún ohun tí wọ́n nílò gangan." Ní àárín gbùngbùn èròngbà Tech1M ni ìfọkànsìn rẹ̀ láti pèsè àyẹwò àwọn ẹ̀bùn ní kíkún tí ó kọjá ojúsàájú àwọn ènìyàn tí ó sì ń ṣe àgbékalẹ̀ kíákíá, tó ṣíṣe dáadáa, tó sì ń ṣòdodo. "Gẹ́gẹ́ bíi ìkànnì tó ń léwájú fún ṣíṣe ìpínrọ̀ ikọ̀ kíákíá, lówó tí ò gara, tó sì ṣíṣẹ́ dáadáa, a ní èrò láti sọ pápá ìseré náà di adọ́gba, láti rí i dájú pé gbogbo àwọn tó lẹ́bùn, láì níṣe pẹ̀lú ààyè, ní ànfààní kan náà láti wo àwọn ànfààní tí ó tọ́ sí wọn," Tommie Edwards ló sọ bẹ́ẹ̀. Pẹ̀lu bó ṣe jẹ́ wí pé ó ṣẹ̀ṣẹ̀ wọ ọjà náà ni, Tech1M ti ní ìrírí ìdàgbàsókè 30% aláìlẹ́gbẹ́ lọ́sọ́ọ́sẹ̀ láti ìgbà tó ti darapọ̀ mọ́ Techstar, pẹ̀lú 12,000 àwọn aṣàmúlò tó ti wà lórí ìkànnì náà àti àwọn alájọṣepọ̀ tó lé ní 28 pẹ̀lú òwò. Ní àfikún sí ìfilọ́lẹ̀ ohun èlò tó yanilẹ́nu rẹ̀, àwọn tó lẹ́bùn àti àwọn oníṣòwò bákan náà ni wọ́n tún fún ní ànfààní láti jẹ àwọn ẹ̀bùn owó onínúure àti àwọn ohun èlò ojúlówó tó wọ́n, tó ń ṣàfihàn ìdùnnú níbi ètò náà. Founders Connect Live ní oríṣiríṣi àkòrí àti àwọn sáà tó ṣe kókó láti ọ̀dọ̀ àwọn ìlúmọ̀ọ́ká olùdásílẹ̀ ní Nàìjíríà, ìfilọ́lẹ̀ àwùjọ tó dára láti kẹ́kọ̀ọ́, àjọṣepọ̀, àti ìrónilágbára. Nípa Tech1M Tech1M Jẹ́ ilé iṣẹ́ ohun èlò àìrídìmú tó ń léwájú tó ń ró àwọn alámòjútó tó ń gbanisíṣẹ́ lágbára láti ṣàyẹ̀wò, gbà síṣẹ́, kí wọ́n sì sanwó fún àwọn tó lẹ́bùn káríayé. Nípasẹ àsopọ̀ IA, ìgbanisíṣẹ́ oní fídíò, àti àwọn ìrísí ìmọ̀ ọ̀tun mìíràn, ó ń sọ àyẹ̀wò àwọn tó lẹ́bùn di ìrọ̀rùn ó sì ń pèsè ìsanwó ní àwọn orílẹ̀-èdè 120 láìsí ìdíwọ́. Tech1M ń mú àyípadà bá àwùjọ ìgbanisíṣẹ́ẹ̀ pẹ̀lú ṣíṣẹ̀dá àwùjọ tí yóò pèsè ìgbanisíṣẹ́ tó péye, àtúnṣe èrèdí, ìtúnikọ́, àti ìdádúró àwọn ikọ̀ tí wọ́n pín. Láti mọ̀ si nípa Tech1M, jọ̀wọ́ kàn sí www.tech1m.com
Ìṣesí Aláìlẹ́gbẹ́ pẹ̀lú Owó rẹ̀ - Infinix NOTE 30 Series Gba Àtúnyẹwò Ìgbóríyìn Láàrín Àwọn Ilé Ìgbóhùnsáfẹ́fẹ́ Káàkiri Àgbàyé Àwọn ohun èlò Infinix lágbede-méjì tó lápẹrẹ ti rí àkíyèsí pàtàkì tayọ ẹnu ààlà ojú ọjà gbogbo ìgbà. Ilé iṣẹ́ náà láìpẹ́ yìí ṣíṣọ lójú àṣetẹ̀léra NOTE 30 tí gbogbo ènìyàn ń retí, tó sì ń pèsè ànfààní ìṣesí aláìlẹ́gbẹ́ fún àwọn ọ̀dọ́ aṣàmúlò. Àwọn ilé ìtàjà ìmọ̀ ẹ̀rọ akọ̀ròyìn tó gbajúmọ̀ ti ṣe àyẹ̀wò tó kún fún àṣetẹ̀léra náà, tí wọ́n sì ń gbóríyìn fún gbígba agbára 68W rẹ̀ tó yanilẹ́nu, ìṣelọ́jọ̀ tó wunni, àwọn ìrísí onípele gíga, àti owó tí ò ganilára. Jẹ́ kí a wá wo ojú ìwòye àwọn akọ́ṣẹ́mọṣẹ́ akọ̀ròyìn wọ̀nyìí kí á sì kán lu àgbáyé gbogbo àṣetẹ̀léra NOTE 30 tuntun tó yanilẹ́nu. Àgbéyẹ̀wò Rave Gbajúgbajà àwòkọ́ṣe ìmọ̀ ẹ̀rọ orí ayélujára ọmọ ilẹ̀ Brítánì SuperSaf ṣe àgbéyẹ̀wò àwòṣe àṣetẹ̀léra NOTE 30 mẹ́ta dáadáa: NOTE 30, NOTE 30 5G, àti NOTE 30 Pro. Nígbà tí wọ́n ń ṣe àyẹ̀wò NOTE 30 Pro náà, tí ó ń ṣe ìyanràn àpapọ gbígba agbára oní wáyà kíákíá 68W àti ìkápá gbígba agbára aláì ní wáyà kíákíá 15W, SuperSaf ò lè mu mọ́ra àfi kó ṣàfihàn ìfẹ́ẹ rẹ̀. Ó sọ wí pé, "NOTE 30 Pro náà jẹ́ nǹkan tó dára lọ́pọ̀lọpọ̀ ní ọjà ẹ̀rọ ìbánisọ̀rọ̀ ayárabíàṣá lónì, tó ń pèsè gbígba agbára aláì ní wáyà kíákíá pẹ̀lú owó abánidíje." Ó tọ́ kí a mọ̀ wí pé NOTE 30 Pro náà ni ẹ̀rọ ìbánisọ̀rọ̀ ayárabíàṣá àkọ́kọ́ ní ìpele owó rẹ̀ láti ní gbígba agbára aláì ní wáyà kíákíá. Kódà NOTE 30 tó bá àpò ṣọ̀rẹ́ náà pe àkíyèsí SuperSaf sí àwọn ànfààní aláìlẹ́gbẹ́ rẹ̀. Ó ṣàlàyé pé, "NOTE 30 dá yátọ̀ nínú ìpín ìṣúná ẹ̀rọ ìbánisọ̀rọ̀. Àṣetẹ̀léra yìí ń pèsè àwọn ìrísí tó lápẹrẹ bíi gbígba agbára kíákíá 45W, agbàwòrán 120Hz tó lárinrin, àti ìkápá ìfipamọ́ tó rẹwà tí ó tó 16GB+256GB, gbogbo rẹ̀ lówó abánidíje tó yanilẹ́nu. Ní àfikún, NOTE 30 5G ṣe ìfẹ̀lójú àṣetẹ̀léra náà pẹ̀lú ìkápá 5G rẹ̀ àti ojúlówó Kámẹ́rà 108MP tó lápẹrẹ. SuperSaf fi èro rẹ̀ hàn, ó sọ wí pé, "NOTE 30 5G náà pèsè àwọn àpapọ̀ ìṣesí tó dára jùlọ kọ̀ọ̀kan ju èyíkéyìí ẹ̀rọ ìbánisọ̀rọ̀ tí wọ́n jọ jẹ́ iye kan náà lọ. Àwọn Ilé Akọ̀ròyìn Gbóríyìn Gidi Gan-an Fún-un Àṣetẹ̀léra NOTE 30 náà pèsè ànfààní láàrín ẹ̀yìn oní gílásì tó pamọ́ tàbí píparí pẹ̀lú awọ oníke, tí ó ń ṣe àfikún ẹwà. Ilé akọ̀ròyìn ìmọ̀ ẹ̀rọ alápọ̀nlé GSMArena gbóríyìn fún èròngba NOTE 30, tó ń sọ wí pé, "Infinix ní èròngbà tó fojú hàn ó sì fẹ́ tayọ àwọn ẹgbẹ́ rẹ̀, tí a sì mọ rírì rẹ̀." Tí ó bá di ọ̀rọ̀ ẹ̀mi bátírì, NOTE 30 náà tayọ ìrètí, ó ṣe àṣeyọrí wákàtí 119 tó yanilẹ́nu nínú àyẹ̀wò ìfaradà. GSMArena sọ wí pé, "Ìyẹn tún dára gidi gan ju nǹkan tí à ń retí lára àpapọ̀ àkójọpọ̀ èkíkán yìí àti ìkápá bátírì. Note 30 náà yanrantí nínú ìfaradà ìmúrasílẹ̀ ní pàtàkì jùlọ." Kìí ṣe wí pé NOTE 30 yanilẹ́nu pẹ̀lú ẹ̀mí bátírì rẹ̀ nìkan, ṣùgbọ́n ìkápá gbígba agbára kíákíá 45W rẹ̀ tún ṣe ìfilọ́lẹ̀ èrò mánigbàgbé. Ẹ̀rọ ìbánisọ̀rọ̀ náà ní ìmọ̀ ọ̀tun ọ̀nà àbáyọ gbígba agbára kíákíá ní gbogbo ìṣẹ̀lẹ̀ pẹ̀lú pípẹ́ kọjá, ìdápadà, àti àwọn ìṣesí ayárabíàṣá. Èyí ń ṣe àtìlẹ́yìn ìrírí gbígba agbára ní oríṣiríṣi ọ̀nà. Ìṣesí pípẹ́ ìgbagbára náà, fún àpẹẹrẹ, máa gbé agbára tààrà sí orí àpótí agbára ẹ̀rọ ìbánisọ̀rọ̀ náà, tó sì ń ṣe àdínkù àlòpa bátírì tó sì ń ṣe àtúnṣe ìṣesí ayò títa —ìrísí tó ṣe pàtàkì fún àwọn tó fẹ́ràn ayò títa lórí ẹ̀rọ ìbánisọ̀rọ̀. GSMArena ṣàlàyé pé, "Èyí jẹ́ ìrísí tó dára, pàápàá jùlọ fún ayò títa ó sì lè ṣe àfikún sí ìṣẹ̀mi bátírì náà gidi gan-an. Gbajúgbajà agbéróyìn ìmọ̀ ẹ̀rọ jáde-kékeré ọmọ ilẹ̀ Amẹ́ríkà SomeGadgetGuy ṣe àyẹ̀wo ojúlówó ohùn kíkún lórí NOTE 30 Pro pẹ̀lú rédíò JBL nínú yàrá ibùsùn kékeré kan. Àwọn àbájáde náà yanilẹ́nu, pẹ̀lú ohùn tó já gaara àti ìdíwọ́ ìwọ̀nba. SomeGadgetGuy parí rẹ̀, "Mo ní, ohun tó dára gidi gan-an nìyẹn." Agbéróyìnjáde-kékeré náà tún ṣe àfihàn ìtẹ́lọ́rùn rẹ̀ pẹ̀lú agbàwòrán náà, tó ń pèsè àyípadà ìbádọ́gba láàrín 60Hz, 90Hz, àti 120Hz, tó sì nígbàgbọ́ pé ó ní ànfààní láti ṣe àgbékalẹ̀ ìrírí rere láìròtẹ́lẹ̀ fún aṣàmúlò. Àwọn Àwòkọ́ṣe Orí Ayélujára Fẹ́ran Rẹ̀ Ibùdó ìtàkùn ìmọ̀ ẹ̀rọ gbájúmọ̀ lágbàyé, 9toGoogle àti GizChina, gbé oríyìn ńlá fún ìmúnádóko lówó kékeré àṣetẹ̀léra NOTE 30. 9toGoogle sọ wí pé NOTE 30 5G tayọ gbogbo àwọn nǹkan mìíràn tí wọ́n jẹ́ iye kan náà, tó sì ń pèsè ìrírí asàmúlò tó tayọ ní States. GizChina gbé ààmì gíga 4.4 ààmì fún NOTE 30 Pro, tí ó sì kéde rẹ̀ gẹ́gẹ́ bí "OLÙJÁWÉOLÚBORÍ VFM TÒÓTỌ́". Àgbéyẹ̀wò méjèèjì gbóríyìn fún ìṣelọ́jọ̀ ẹwà aláìlẹ́gbẹ́, ìṣesí ohùn èlò arídìmú alágbára, ojúlówó agbàwòrán tó rẹwà, àti ìmọ̀ gbígba agbára kíákíá tó pé ti NOTE 30 Pro. Lápapọ̀, àwọn ilé iṣé ìròyìn ìmọ̀ ẹ̀rọ ti gbé oríyìn ńlá lọ́pọ̀lọpọ̀ fún àṣetẹ̀léra Infinix NOTE 30, tí wọ́n ń fi ìdí ìṣesí aláìlẹ́gbẹ́ rẹ̀ àti ìrírí ní ọ̀gangan iye owó tí ò ganilára múlẹ̀ lóhùn kan. Ìgbóríyìn wà fún àṣetẹ̀léra náà fún iyì aláìlẹ́gbẹ́ rẹ̀. Ẹ̀yí ń ṣe ìwúrí fún ìgbàgbọ́ wa pé gbogbo àṣetẹ̀léra NOTE 30 tuntun máa borí ọjà ẹ̀rọ ìbánisọ̀rọ̀ olówó-pọ́ọ́kú ní ìdajì ọdún náà tó kàn. Infinix ń gbèrò láti mú ayọ̀ ìmọ̀ ẹ̀rọ wá fún ọ̀pọ̀lọpọ̀ ènìyàn káàkiri àgbáyé pẹ̀lú NOTE 30 àti àwọn ohun èlò Infinix ọjọ́ iwájú tí wọ́n ti ṣetán láti tunbọ̀ ró àwọn ọ̀dọ tòní àti tọ̀la lágbára.
i-Academy Ró Àwọn Tó Lẹ́bùn Ìmọ̀ Ẹ̀rọ Lágbára ó sì Ṣe Ayẹyẹ Àṣeyọrí Ìgbọ̀nàẹ̀bùrúwọlé Ọlọ́gbọran i-Academy, ìpilẹ̀ṣẹ̀ ẹ̀kọ́ ìmọ̀ ẹ̀rọ tó ń léwájú tí Africa Prudential Plc ṣe agbátẹrù rẹ̀, ń tẹ̀síwájú láti gbé àwọn ìgbésẹ̀ pàtàkì níbi ìpèsè àwọn ànfààní fún ìdàgbàsókè àti ìtẹ̀síwájú ní ẹ̀ka ìmọ̀-ẹ̀rọ. Pẹ̀lú ìfọkànsìn rẹ̀ láti mú àdínkù bá ipa àdínkù àwọn tó lẹ́bùn ìmọ̀ ẹ̀rọ, i-Academy ń pèsè ètò ìkọ́ni olóṣù-mẹ́sàn kíkún tí wọ́n gbé kalẹ̀ láti ró àwọn ọ̀dọ́ tí wọ́n nífẹ̀ sí ìmọ̀-ẹ̀rọ pẹ̀lú àwọn ìmọ̀ọ́ṣe àti ìmọ̀ tó ṣe pàtàkì láti ṣetán iṣẹ́ ṣíṣe, kí wọ́n sì ṣe àṣeyọrí ní àwùjọ ìmọ̀ ẹ̀rọ tó ń yípada ní gbogbo ìgbà. Ètò ìkọ́ni i-Academy rọ kiri ká àgbékalẹ̀ àwọn ohun èlò àìrídìmú ajẹmọ́wájú àti ajẹmẹ́yìn, pẹ̀lú àfikún àwọn ìfikọ́ni ìmọ̀ọ́ṣe àìrídìmú tó ṣe pàtàkì. Nípasẹ̀ ìlànà ìkẹ́kọ̀ọ́ aláfibọ̀, àwọn akẹ́kọ̀ọ́ ń ní ìrírí ìfikọ́ra oníyebíye àti ìfinimọ iṣẹ́ àkànṣe abáyé-mu, tó ń ṣàrídájú pé wọ́n gbaradì dáadáa fún ohun tí ẹ̀ka náà ń bèèrè fún nígbà tí wọ́n bá kẹ́kọ̀ọ́ jáde. Lára ìfọkànsìn rẹ̀ sí ṣíṣe àtìlẹ́yìn fún ìmọ̀ ọ̀tun àti àjọṣepọ̀, i-Academy ṣe àgbékalẹ̀ ìgbọ̀nàẹ̀bùrúwọlé ọlọ́gbọran tó jẹ́ àṣeyọrí ńlá láìpẹ́ yìí, tí ó ṣàfihàn àpapọ̀ àwọn irọ̀ akópa mẹ́sàn-án. Ètò náà pèsè ìkànnì fún àwọn ẹgbẹ́ láti ṣàfihàn ṣíṣe ṣàmúlò ìmọ̀ tí wọ́n gbà, kí wọ́n ṣàpèjúwe ẹ̀bùn wọn, kí wọ́n sì ṣe àfihàn ìṣesí yíanjú-ìṣòro aláìlẹ́gbẹ́ wọn. Láàrín àwọn irọ̀ tí wọ́n ń kópa, Irọ̀ 3, tó jẹ́ àkójọpọ̀ àwọn tó lápẹrẹ ẹ̀bùn mẹ́rin, ni wọ́n peregedé gẹ́gẹ́ bí ikọ̀ tó jáwé olúborí, tí wọ́n gba ẹ̀bùn owó 150,000 NGN tí wọ́n ń jà fún. Àwọn àwòmọ́ ìdájọ́ fún ìgbọ̀nàẹ̀bùrúwọlé ọlọ́gbọran náà kárí oríṣiríṣi ẹ̀ka, tó fi mọ́ ìmọ̀ ọ̀tun àti ọgbọ́n àtinúdá, ìmọ̀ọ́ṣe ìmọ̀ ẹ̀rọ, yíyanjú-ìṣòro, àjọṣepọ̀ àti iṣẹ́ àjọṣe, ìjẹ́ ojúlówó àkósódù, ìrírí àwọn aṣàmúlò àti ìṣelọ́jọ̀, ipa àti ìgbéléwọ̀n, àgbékalẹ̀ àti ìbánisọ̀rọ̀, pẹ̀lú àwòmọ́ ìwà. Ikọ̀ kọ̀ọ̀kan ni wọ́n ní kí wọ́n ṣe àgbékalẹ̀ ìsọniṣókí kíkún nípa iṣẹ́ àkànṣe wọn, ṣíṣe àfihàn àwọn ìṣòro ìwádìí, dábàá ọ̀nà àbáyọ, àwọn ìrísí pàtàkì àti iṣẹ́ wọn, àti àwọn ìmọ̀ ẹ̀rọ àti irinṣẹ́ tí wọ́n lò. Ìgbìmọ̀ àwọn adájọ́ alápọ̀nlé, níbi tí a ti rí Antoinette Edodo; Olórí Àyípadà Òwò Africa Prudential Plc, Osahon Elaiho; Olórí Aṣàmójútó Ohun èlò Africa Prudential Plc , Olusegun Adesina; Ayànnàná Àyẹ̀wò Ìwe Ajé ní Africa Prudential Plc, Roy Anaedobe; Olórí Ayànnàná Òwò Africa Prudential Plc, àti Phillip Nkwam Adarí Ìyànnàná & ML The Bulb Africa, ni orí wọn wú gidi gan-an pẹ̀lú ìṣesí aláìlẹ́gbẹ́ gbogbo àwọn ikọ̀ tó kópa. Wọ́n ń pèsè àríwísí oníyebíye fún ikọ̀ kọ̀ọ̀kan, wọ́n ń pèsè ìwòye àti àwọn àbá láti ṣe àtúnṣe sí ohun èlò onírísí aṣeélò (MVP) wọn àti láti ṣe ìtẹ̀síwájú àgbéga àwọn iṣẹ́ àkànṣe wọn. Wo ààyè yìí fún àlàyé sí i nípa àwọn ohun èlò wọn, tí a máa pín fún àwọn irọ̀ tí a bá yàn. "Orí wa wú gidi gan sí àṣeyọrí Irọ̀ 3 àti gbogbo àwọn akópa nínú ìgbọ̀nàẹ̀bùrúwọlé ọlọ́gbọran náà," Ivy Ikpeme-Mbakwem, Adarí Ètò fún i-Academy ló sọ bẹ́ẹ̀. "Ìfọkànsìn wọn, ìmọ̀ ọ̀tun, àti ẹ̀mí àjọṣepọ̀ ṣe àpèjúwe àwọn ìwà tí à ń tiraka láti gbìn sínú àwọn akẹ́kọ̀ọ́ wa. i-Academy sì ní ìfọkànsìn láti rè àti láti ró ìran àwọn olórí ìmọ̀ ẹ̀rọ tí wọ́n kọ́ṣẹ́mọṣẹ́ lọ́jọ́ iwájú, pípèse ipa rere ní àwùjọ ìmọ̀ ẹ̀rọ orílẹ̀-ède Nàìjíríà." Nípasẹ̀ ètò ìkọ́ni líle rẹ̀ àti ṣíṣe àwọn ìpìlẹ̀ṣẹ̀ bíi ìgbọ̀nàẹ̀bùrúwọlé ọlọ́gbọran, i-Academy ń tẹ̀síwájú láti ṣe àgbékalẹ̀ ọjọ́ iwájú tó dára fún ẹ̀ka ìmọ̀ ẹ̀rọ, tó ń pèsè ìmọ̀ọ́ṣe tó yẹ àti àtìlẹ́yìn fún àwọn tó nífẹ̀ sí ìmọ̀-ẹ̀rọ tí wọ́n lérò rẹ̀. Fún àlàyé síwájú sí i nípa i-Academy àti àwọn ètò rẹ̀, jọ̀wọ́ kàn sí https://t.me/iacademy23 Nípa i-Academy: i-Academy, tí Prudential Plc ṣe agbátẹrù rẹ̀, jẹ́ ìpilẹ̀ṣẹ̀ ètò ẹ̀kọ́ àti ọrọ̀ ajé àwùjọ tí wọ́n fi sọrí wíwá ìyanjú sí àìtó àwọn tó lẹ́bùn ìmọ̀ọ́ṣe ìmọ̀ ẹ̀rọ ní orílẹ̀-ède Nàìjíríà àti jù bẹ́ẹ̀ lọ. Nípasẹ̀ ètò ìkọ́ni olóṣù-mẹ́sàn líle rẹ̀, i-Academy ró àwọn ọ̀dọ́ tí wọ́n nífẹ̀ sí ìmọ̀-ẹ̀rọ lágbára pẹ̀lú àwọn ìmọ̀ọ́ṣe pàtàkì àti ìmọ̀ tí wọ́n nílò láti kẹ́sẹjárí ní ẹ̀ka ìmọ̀-ẹ̀rọ. Ìpilẹ̀ṣẹ̀ náà ń gbèrò láti pèsè àwọn ànfààní fún ìdàgbàsókè àti ìtẹ̀síwájú nígbà tí yóò tún máa pèsè àṣà ìmọ̀ ọ̀tun àti àjọṣepọ̀.
InDrive Kéde Ìtèsíwájú Àwòṣe Name-Your-Price rẹ̀ sí Àwọn Ìlú ní Orílẹ̀-ède Nàìjíríà 15 láfikún ó sì tún ṣe ìfilọ́lẹ̀ iṣẹ́ ìbánikẹ́rù ìmọ̀ ọ̀tun. Ṣàtìlẹ́yìn fún Iṣẹ́ pẹ̀lu Ìpèsè Àdápadà-owó-Òdo fún àwọn Awakọ̀ ní Àwọn Ìlú Tuntun 15. Ní ọjọ́ Ẹtì, 14 oṣù Agẹmọ, inDrive, ìkànnì ìrìnkèrindò àti ìpèsè iṣẹ́ ní ìlú ńlá tó ti di mímọ̀ káríayé, ṣàfihàn èròngbà láti fẹ iṣẹ́ pípe-awakọ̀ onírọ̀-sí-irọ̀ lójú sí àwọn ìlú 15 tuntun ní orílẹ̀-èdè Nàìjíríà àti láti ṣe ìfilọ́lẹ̀ ìrísí ohun èlò ìbánikẹ́rù tí wọ́n pè ní, inDrive.Freight. Wọ́n ṣe ìkéde náà níbi Lagos Startup Week 2033, tí ó ń ṣe àjọyọ̀ pẹ̀lú àwọn oníṣòwò àti àwọn ìmọ̀ ọ̀tun ní ilẹ̀ Adúláwọ̀. Timothy Oladimeji, Aṣojú Ìdàgbàsókè Òwò, inDrive Nigeria, ṣàpèjúwe ìrìnkèrindò gẹ́gẹ́ bíi kòṣeémáàní tí gbogbo ènìyàn gbọ́dọ̀ ní ó sì tẹnumọ́ bí ìfẹ̀lójú sí ìlú-15 látọ̀dọ inDrive ṣe máa sọ èyí di ìrọ̀rùn fún gbogbo ènìyàn ní àwọn àwùjọ ní ẹsẹ̀kùkú nípasẹ àwòṣe pípe-awakọ̀ onírọ̀-sí-irọ̀ rẹ̀ tí ó dára tó sì kó àkóyawọ́. Nígbà tí ó ń tẹ̀síwájú nínú ọ̀rọ̀ rẹ̀ lórí àtìlẹ́yìn-ìbánikẹ́rù fún àwọn ilé iṣẹ́ kékeré, àwọn alábọ́dé, àti ilé iṣẹ́ ńlá, Oladimeji sọ wí pé, "Látara dátà tí a yànnàná, a rí i wí pé àwọn ènìyàn fẹ́ ìpèsè iṣẹ́ ìbánikẹ́rù tí ó lè bá wọn gbé àwọn ẹrù tí ó ní ìwọn ju 20kg lọ. Torí náà, a ṣe àfihàn ẹ̀dà àtúnṣe ìpèsè iṣẹ́ ìbánikẹ́rù wa - inDrive.Freight - ìpèsè iṣẹ́ lẹ́sẹ̀kẹsẹ̀, tí yóò já ẹrù lọ́jọ́-kan náà tí yóò fún àwọn oníbàárà wa àti àwọn oníṣòwò mìíràn láti gbé àwọn ẹrù tí ó ní ìwọ̀n láàrín 20kg sí 20tn, láìsí ìdíwọ́. Aṣojú Ìdàgbàsókè Òwò náà tẹ̀síwájú láti ṣàlàyé wí pé ìsọ̀rí inDrive.Freight jẹ́ àwòkọ́ṣe ìrísí ohun èlò pípe-awakọ̀ onírọ̀-sí-irọ̀, tí ó ń fún àwọn oníbàárà ní ànfààní láti kẹ́ iye owó tí wọ́n fẹ́, yan ọkọ̀, kí wọ́n sì yan awakọ̀. Ó tún ṣàfihàn ìrísí aláìlẹ́gbẹ́ tí ó ń fún àwọn oníbàárà ní ànfààní láti ya àwòrán ẹrù tí wọ́n ń gbèrò láti fi ránṣẹ́. Fún àwọn oníṣòwò, èyí ní ipa àṣàyípadà torí àwọn oníṣòwò ò nílò láti fi owó dókówò láti ṣe àgbékalẹ̀ ìpèsè iṣẹ́ ìbánikẹ́rù tiwọn tàbí àwọn oníṣòwò ìbánikẹ́rù aláfibọ̀, pẹ̀lú bí àfidípò tí ò náni lówó púpọ̀ ṣe wà nípasẹ̀ lílo inDrive.Freight. Wọn ó gbé e sáyé pẹ̀lú ìfilọ́lẹ̀ rẹ̀ káàkiri orílẹ̀-èdè Nàìjíríà, ní ọjọ́ Ajẹ́, 18, Agẹmọ, fífẹ inDrive lójú sí àwọn ìlú 15 tuntun ní orílẹ̀-èdè Nàìjíríà ti bẹ̀rẹ̀ ní pẹrẹwu.
